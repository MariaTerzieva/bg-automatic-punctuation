Трябва да призная, не обичам антологиите, както не обичам и общите художествени изложби.
Събирането на толкова личности, които нямат нищо общо помежду си, на едно място ме зашеметява и затъпява; съседството на едната ми пречи да се нагодя и почувствам другата и в общата врява аз не долавям тембъра и красотата на отделния глас.
Когато възникват за първи път в един самобитен ум, мислите и образите са винаги прости.
Те се усложняват и замъгляват по-късно у подражателите.
Художественият превод ми напомня прозорец, в който образите от улицата се смесват с отраженията на предметите вътре в стаята.
Той е произведение толкова на автора, колкото и на преводача.
Струва ми се съвсем погрешно да се противопоставя красотата на истината.
Те може да се различават, но не си противоречат.
Обичам изкуството, което завоюва действителността, а не бяга от нея, което претопява нещата и явленията и извлича от тях като от руда стройния свят на образите.
Трябва да се придържаме о конкретните неща.
Те ни предпазват от общите фрази и големите, но празни думи.
Поезията се ражда не когато ние искаме, а когато тя поиска.
Тя прилича много пъти на забравена дума, която ни идва на устните само след като сме престанали да я търсим.
Логическият смисъл на едно поетическо произведение е като връвта, която сама може би няма никаква стойност, но свързва отделните зърна в една скъпоценна огърлица. 
Резултатът интересува хората повече от причината.
Навярно затова мнозина не правят разлика между смешен и остроумен.
Човек е изобретателен.
Когато не може да се освободи от някой недостатък, започва да го култивира съзнателно.
И със самия факт, че е вече искан, недостатъкът му добива и за него, и за другите вид на качество.
Когато мисля за нашата действителност, изкуството, което правим, ми се вижда чуждо и безполезно, прилично на ония лимонови дървета, които всяка година изнасят лете по балконите, а зиме прибират на топло в гостните и чиито плодове, дори и когато узреят, не са добри за ядене.
Вмъкването на белетристични, бих казал, прозаични елементи в поезията действа като някои отрови тонически върху нея и повишава силата й.
Но това е трудно и опасно изкуство, защото малко по-голямо количество от тях би я убило и превърнало в най-долнокачествена проза.
Знаменателна е напоследък у нас появата на дълги поеми.
Тя без съмнение означава окончателно скъсване с поетиката на символистите, които отхвърлят всяка повествователност и виждаха в късотата едно от условията на поезията.
Известен факт от психологията е, че чувството отслабва толкова повече, колкото по се съсредоточава върху него вниманието.
Затова, струва ми се, грижите на поетите трябва да се насочват не върху чувството, а върху формата.
Пред начеващите писатели трябва да се набляга повече върху културата и дисциплината, отколкото върху таланта, защото културата и дисциплината се придобиват, а талантът, макар и да е най-важното нещо в изкуството, е дар от природата, човек го има или го няма, и затова е излишно да се говори за него.
Един писател личи и по това, което той не си позволява да пише.
Нищо не изглежда по-остаряло от това, което е било ново вчера.
Цинизмът в някои случаи е една форма на срамежливостта.
Произведенията на писателите от младите им години са по-сухи не защото тогава чувствата им са били по-слаби, а защото не са умеели да ги изразяват.
Всички писатели желаят да бъдат харесвани, само че за някои от тях е важно и това - кой ги харесва.
Мисълта и изкуството подяждат волята.
Философите не са били никога големи характери. Нито пък поетите.
Известността носи със себе си окови: зависимост от читателите, от критиката; зависимост дори от собственото ти предишно творчество.
Бих желал да пиша всеки път така, като че започвам за първи път.
Хората дължат често моралното си тегло не толкова на себе си, колкото на средата, в която се движат.
Колцина от нас, попаднали при друго общество, в друга среда, олекват неимоверно много или се обезличават напълно.
Остроумието и искреността не се подправят.
Нищо не похабява, мисля, тъй лесно един писател, както занимаването му само с литература.
Най-значителни за нашето развитие се явяват ония преживелици, които не сме искали: войната, нещастията, болестите.
Тук е слабостта на възпитанието.
Със стила на писателите става нерядко това, което се наблюдава при отглеждането на малките деца.
Колкото повече грижи полагат за него, толкова той е по-хилав, по-безжизнен.
Почти всички наши белетристи са селяни, които са напуснали родното село на младини.
От години те живеят в града и виждат селото през спомените си, в сиянието и поезията на детинството и младостта си.
Нищо чудно след това, че цялата ни селска белетристика е малко или много идилична.
Ще бъде любопитно да видим един ден как ще изглежда селото, изобразено от един гражданин, например от един лекар, който е изпратен да работи на село, или някой евакуиран при въздушните нападения.
Песимизмът у някои е извинение за мързела им.
Когато нашият есеист сяда да пише, първата му мисъл е: това, което пиша, есе ли е, или не?
Произведенията, както и хората, се ценят не по рода им, а по собствените им, лични качества.
Колкото и да напрягам ума си, аз не разбирам в какво един хубав разказ стои по-долу от едно хубаво есе, още по-малко - от едно лошо есе.
Есето е една смесица от поезия и философия, дето мисълта и основата, а образът - само средство или повод; то е една поезия, преодоляна и следователно изгубена.
Няма 5-6 години, откак думата "есе" се появи за първи път у нас под заглавието на една статия, е вече днес есета пишат всички върху всичко.
Реториката - дърво, което дава само шума.
Много от възгледите и твърденията ни не биха били тъй категорични и крайни, ако нямаше хора, които да мислят по-инак от нас.
Приятно е да бъдеш възмутен: едновременно чувстваш другите виновни и съзнаваш собственото си превъзходство.
На една трапеза, дето всички са пияни, трезвеният е, няма съмнение, един неприятен свидетел.
Поезията не е общуване, а приобщаване.
Приобщаване към Идеята, Красотата, Истината. В това е разликата между едно писмо и една поема.
Грешката на всяка поезия, която иска да внуши чувството, вместо да го познае и изрази, е, че мъчейки се да зарази с него читателите, тя неизбежно го преувеличава и фалшифицира.
Популярността е опасна: тя плоди подражатели, обръща оригиналните приумици в общи места, води след себе си пресищане, ускорява идването на забравата.
Неуспехът, наопаки, запазва произведението, както флаконът запазва парфюма от изветряване.
Критикът не бива да има очите на влюбения: той трябва да е способен да се възхищава, без да престава да вижда и различава недостатъците.
Изповед на един писател: "Понякога ми се е случвало да преживея това, което съм изразявал в произведенията си, но то е бивало дълго, след като те са били създадени".
Снизхождението е белег и на лоша съвест.
Мнозина искат да минат за хора с вкус, като отричат постоянно.
Но истинският вкус се познава само по това, което той утвърждава.
Великите произведения ни възхищават, но едновременно и ни обезсърчават: ние отпущаме ръце пред тяхното съвършенство.
Вдъхновяват ни за работа по-слабите таланти, несъвършените творчески проявления, които като че търсят да бъдат завършени чрез нас.
Някога, когато бях млад, обичах да дружа с по-възрастни от мене.
Сега за приятели предпочитам млади хора.
Старите няма вече на какво да ме научат - аз сам остарях, докато чрез младите долавям полъха на новото, надниквам сякаш в бъдещето.
Някои наши писатели биха могли да оставят име в литературата ни - ако пишеха по-малко.
Когато се говори за начеващи писатели, не бива да се бърза с преценката.
Има различни дарования: едни се развиват постепенно; други се явяват изведнъж напълно оформени и ако не слизат, затова пък остават неподвижни на първоначалната си висота; трети са способни на неочаквани и смущаващи скокове.
Както при конните надбягвания, тези, които излизат отначало напред, не винаги са първи в края.
И неуспехът е сам най-често едно благоприятно обстоятелство, което възпира дарованието от общите и лесни пътища, вдълбочава го и го укрепва.
Поезията е, разбира се, различна от ума и волята, но онези, които искат да ги изгонят от поетичното произведение, неправилно си я представляват като непроницаемо тяло, което, за да заеме едно място, трябва да изтика всяко друго тяло оттам.
Поезията прилича по-скоро на светлината: тя озарява и прониква нещата, без да ги премахва.
Човек е искрен не по желание, а по природа.
За забелязване е, че най-книжно е творчеството тъкмо на ония писатели, които са чели най-малко.
Неяснотата е резултат или на някаква липса, или на някакъв излишък.
Поезията изисква едно по-друго четене, отколкото прозата.
Аз съм в състояние да почувствам напълно едно стихотворение само когато го науча наизуст и мога да си го повтарям непрекъснато, да го обръщам и го оглеждам отвсякъде.
Това дълго общуване е възможно, разбира се, само с едно хубаво стихотворение.
Ако стихотворението е лошо, загубвам интерес към него още след първото прочитане.
Не е важно дали романистът е взел, или не своите герои от живота, важно е дали ги е създал живи.
Посредственият художник предава по-точно действителността, отколкото даровитият - тъкмо защото му липсва въображение.
Художникът намира най-добрите черти от картината си, след като моделът му си е отишъл.
В творческия процес моделът играе полята на железата и теловете, върху които склупторът закрепва глината и видението си.
То е само оперна точка; или в най-добрия случай повод, за да изрази художникът себе си.
Ако изкуството само отразяваше действителността и нямаше пред очи един идеал, как би могло то да съдейства за промяната на действителността и да бъде прогресивно?
Още Аристотел справедливо беше забелязал, че докато историята повествува за станалото, поезията дава израз на възможното.
Само така може да се обясни обстоятелството, че изкуството предугажда бъдещето.
Вярното в изискванията на реализма се състои в това, че изкуството трябва да изхожда от действителността; или казано по добре: че художникът не бива да се откъсва от човека.
Над улицата прелетя птица.
Аз не я забелязах, но видях сянката й да пада надолу като камък по слънчевата фасада на срещното здание.
Когато се изкачва по планината, пътят захваща да лъкатуши, отбивайки се веднъж в едната, после в срещуположната посока.
Нашите противоречия са едно уверение, че ние се издигаме нагоре.
Искреността няма нищо общо с безсрамието.
Наопаки, някакво стеснение я придружава винаги и само по него ние можем да я отгатнем.
На това място в полето метличините бяха толкова много, че отдалеч ги взех за синя утринна мъгла.
Шест години - възраст, когато почват да падат млечните зъби: старостта на детството.
Най-тежък за бореца е часът на победата.
Всяка извратеност почива върху една немощ.
Хората биват наказвани по-често за това, което биха извършили, отколкото за това, което са извършили - заради бъдещето си, отколкото за миналото си.
Мъгла има; но аз я виждам само пред осветения прозорец.
Сякаш е негово дихание.
Пътуваме цяла нощ.
Влакът лети с пълна бързина.
Край прозорците се носят сенки на дървета и телеграфни стълбове.
Далеч някъде един град с фенерите си блясва и угасва като рояк пръснати искри в мрака.
Бих вярвал в безсмъртието, ако не беше старостта.
Това постепенно чезнене на душата, както и на тялото, не оставя като че никаква надежда за друг живот.
Какво продължение може да очаква човек другаде, когато вижда, че тук свършва всичко?
В тоя град, прорязан от водата, морето те дебне отвсякъде.
То те чака синьо в дъното на всяка улица.
Антологията е една форма на критика.
Бъбривостта, както развратът, опустошава душата.
Човек трябва да отиде да живее на село, в полето, за да види звездите.
Светлините на града ни пречат да ги виждаме.
Началото от произведенията, особено на млади писатели, е най-често излишно и може спокойно да се изостави.
В него авторът се готви да каже нещо. но не е казал още нищо.
То е като настройване на инструментите, преди да почне музиката.
Всички тия книги по професионално ориентиране ми се виждат излишни и смешни.
Изборът на професия е също тъй случаен, както е случаен в брака изборът на жената.
Един ден я срещаш на улицата, без да си я търсил, и се виждаш завинаги обвързан с нея; или пък просто други ти я натрапват.
Ние умираме по малко със смъртта на всеки свой близък.
Пръстта е също жива.
Аз виждам всяка година как големият трап в градината се издига все повече и повече, расте и се изпълва, както се изпълва рана.
Един принцип, който иска да обясни безусловно всичко, в действителност не обяснява нищо.
Талантът е по-често явление от характера.
През нощта неочаквано се събуждам.
Ставам и отивам при отворения прозорец.
Върху двора като преспи сняг лежи студената светлина на луната.
Всеки стил е едни компромис между индивидуални и общоприети форми на израз.
Изграден само от първите, той рискува да остане недостъпен.
Ограничен само във вторите, той е вече шаблон, не стил.
Мисълта ми е плаха птичка: чуждото присъствие я пропъжда.
Простото е много по-мъчно да се определи, отколкото сложното.
Частта е по-малка от цялото, но може да бъде по-хубава от него.
Колко далечни изглеждат светлините в нощта!
Когато стигнем до тях, виждаме, че са били съвсем близо.
В мъглата слънцето висне червено като виме.
Ужасното е не че се мениш, а че въпреки всички преживелици и нещастия оставаш все същият.
Не може да уважава собствеността на чуждите мисли оня, който няма собствени.
Мнозина наричат чувство за справедливост своята завист.
Педагогията, изглежда, е като диетата: предписва се, но не се изпълнява.
Талантливият човек е неприятен.
Богатите със събития епохи са повърхностни.
От много преживявания хората нямат тогава време да се вдълбочат.
Остроумните хора не обичат, когато други остроумничат над тях.
Огорчението им е двойно: първо, те са осмените и, второ, не на тях е хрумнало остроумието.
Провинцията е по-малка сестра на столицата и както става обикновено с по-малките сестри, износва старите й дрехи и идеи.
Аз бягам от успеха не заради него, а заради ония, които го имат: срамувам се да приличам на тях.
Всеки писател, който търси успех, пише не това, което иска, а това, което искат от него.
И напразно тълкува успеха си като влияние: той е тук повлияният.
Хуморът е веселата смърт на поета.
Простотата и баналността си приличат; те са две сестри, от които, въпреки приликата, едната обаче е хубава, а другата - грозна.
Реализмът е по-скоро етическо, отколкото естетическо понятие.
Той предполага сила да видиш истината и смелост да я кажеш.
С куршум можеш да убиеш човека, но не идеала.
Да унищожиш идеала има само едно средство: да му дадеш да се осъществи.
За един писател, влюбен в истината, не съществуват ни приятели, ни семейство, ни родина.
Той е чудовище.
Когато един певец загуби гласа си, става музикален педагог и почва да учи другите как да пеят.
В живота на един свободен творец най-мъчителният и опасен момент е признаването му.
Който има семейство, трябва да се прости с гордостта си.
Оригиналният не търси да бъде оригинален.
Чарът на едно художествено произведение, особено на едно хубаво стихотворение, не се изчерпва с едно четене.
И аз мисля, че за стойността му би трябвало да се съди по това - колко четения може да издържи то.
Героизмът съществува за другите.
Никой не изглежда герой на себе си.
Делото на твореца трябва да бъде безкористно.
Затова и всяка истинска слава е посмъртна.
Има, изглежда, някакъв антагонизъм между живата и писмената реч: който приказва добре, обикновено не пише добре.
Човек смята, че листата на дърветата са пожълтели от есента, и едва после, когато поразмисли, разбира, че огънят и страстите на лятото са направили това.
Въздържанието и в литературата е добродетел.
Никой автор не е доволен от своя преводач.
Все едно дали произведението му е станало по-лошо, или по-добро в превода, нали не е същото.
За равнището на една култура се съди не по поезията, а по критиката.
Голяма поезия имат и примитивните народи.
Обвиняват ме, че съм печатал само добрите си стихотворения, а лошите съм криел.
Не, моята хитрост е още по-голяма: аз пиша само добрите.
Между писателите има толкова общо, колкото между пътниците в един трамвай.
Който търси съвършенство, осъден е да създава само фрагменти.
За поетите думата освен значение е особено съчетание от звуци, има особена дължина и тежест, съдържа особена багра, носи особена атмосфера.
Поради това за поетите не съществуват синоними; всяка дума е незаменима.
Те я виждат, чуват, опипват и усещат.
Който няма това сетивно, ако щете, материално отношение към нея, той не е поет.
Лято.
Минал е сенокосът.
Купите сено стоят като копчета по жълтозелената дреха на ливадата.
Поезията умира от много музика.
В боя най-често побеждава не по-силният, а по-жестокият, по-безсърдечният.
Влиянието на един даровит човек е такова, че предизвиква дори и у бездарните му противници талантливи нападки.
Семинарията е, изглежда, място, дето човек най-лесно може да изгуби вярата си.
Най-хубавият момент от пътуването е завръщането.
Така е за мен.
За други, обратно, най-хубавият момент може да бъде заминаването.
Показаха ми моите противоречия и аз се съгласих, че са такива, но при все това ги оставих.
Защо да ги прикривам?
Предпочитам да съм искрен, отколкото логичен.
Животът на всеки човек е в края на краищата един неуспех.
Огънят може да угасне понякога и от много гориво.
Човек много често приказва само за да не мълчи.
Мълчанието е най-трудното нещо и на сцената, и в живота.
Не се мъчи да измисляш: казвай без страх истината!
Хората така са свикнали да лъжат, че никой няма да ти повярва.
Реториката се появява там, дето истинското чувство липсва.
Приятелството се измерва с искреността, която то може да понесе.
Зад един хуморист стои най-често един консерватор.
Човек е най-самотен в успеха си.
Тогава и приятелите му го напускат.
едни - от завист, други - от страх да не помисли, че му се докарват.
Малокултурният е склонен към разни теории и теоретизирания.
Истинският учен цени повече от всичко факта.
Докато повехналият лист се носи във въздуха, сянката му го следва по земята.
Когато те се съединят, листът е паднал.
Ако хората бяха съвършени, нямаше да се различава помежду си.
Индивидуалността, изглежда, произхожда от несъвършенството.
Всичко на тоя свят има сянка.
Дори снежинките под фенера върху побелелия тротоар.
Когато човек не знае добре един език, той, вместо да каже това, което мисли, мисли това, което може да каже.
Изостанеш ли назад, щом не виждаш вече никой зад себе си, обхваща те паника.
Да можеш да бъдеш последен е необходимо, види се, не по-малко мъжество, отколкото да бъдеш пръв.
От момента, когато се намеси съзнанието, естествеността е вече невъзможна.
Безсмъртие в паметта на потомството!
Ех, защо ми е такова безсмъртие, в което аз няма да участвам.
Не бих искал да имам славата за съпруга.
Предпочитам я любовница.
Да я виждам само от време на време, и скришом от другите!
Страхувай се от глупака не когато те напада, а когато намисли да те похвали.
Като пенсионер, сложил ръце отзад, по празния площад се разхождаше с криле на гърба си един гълъб.
Истинския критик е нещо много рядко.
Затова може би има и толкова критици.
Всяко силно чувство е суеверно.
Искаш ли да не завиждаш, създавай сам.
Бездействието поддържа завистта.
Увеличавайки се, количеството става по-голямо количество.
Само като се намали и следователно се самоотрече, то неусетно се превръща в качество, то е вече качество.
Погледнато от страна на действителността, модерното изкуство изглежда клеветничество.
Менят се нещата, околната среда; човекът остава същият.
Старостта - тази безобразна възраст, когато космите падат от главата и почват да растат по ушите.
Граматически правилната фраза е като правата, теглена с линийка: в нея няма живот.
Съгласен съм: чувството за малоценност е недостатък.
Но този недостатък прави чест на оня, който го има.
Един простак не страда никога от чувство за малоценност.
Гостуващият у нас министър-председател на Кралство Холандия Вим Кок и придружаващата го делегация днес посетиха Народното събрание и разговаряха с Председателя на парламента Йордан Соколов.
Сегашната визита е важна стъпка за разширяване на двустранните отношения, заяви г-н Соколов и изрази благдарност за подкрепата на Холандия за българските външнополитически приоритети - членоството в ЕС и НАТО.
Той информира госта за съществуващия сред политическите сили у нас консенсус по въпроса за членството в НАТО като посочи, че приетото наскоро споразумение с пакта е било подкрепено от вкички парламентарни групи.
Изтъкнато беше значението на холандската позиция за взетите в Ница решения за разширяването на ЕС и за отпадането на визите за българските граждани.
България особено цени високата оценка, която еврокомисарят Ферхойген даде на българските перспективи за членство в ЕС, заяви Йордан Соколов.
От своя страна Вим Кок посочи, че решенията в Ница са значима стъпка за създаване на нова Европа и изрази оптимизъм по отношение на темповете на напредъка на България в преговорния процес.
ЕС отчита този напредък на фона на ситуацията на Балканите и особено цени ролята на България като стабилизиращ фактор в региона, заяви той.
Вим кок увери, че Холандия и занапред ще продължи да полага усилия в двустранен план и ще проявява активност по отношение на предприсъединителните програми за България.
Програмите са насочени към развитието на демократичните институции, издигане върховенството на закона и издигане ролята на местното самоуправление.
Председателят на парламента приветства значимата роля на Холандия в програмите по предприсъединителните фондове на ЕС като изтъкна, че това е от голямо значение за нашата страна.
Той запозна премиера Вим Кок и с предприетите мерки за борба с организираната престъпност и корупцията, сред които приемането на закони и ратифицирането на международни конвенции, засилването на граничния контрол, дейността на комисията за противодействие на престъпността и корупцията.
В тази връзка вим Кок подчерта необходимостта от общи международни усилия за ефективна борба с тези явления и изрази готовността на Холандия за сътрудничество.
Моята страна е насърчена да продължи сътрудничеството си с България с цел подпомагането на членството в ЕС и НАТО, защото отчита усилията й в един нестаблен регион като Балканите, каза в заключение Вим Кок.
По-късно министър-председателят Вим Кок се срещна с председателя на ПГДЛ Георги Първанов.
Г-н Първанов изрази своята благодарност към госта, че е поискал такава среща и заяви, че говори не само от името на БСП, но и от името на широката коалиция "За България".
От своя страна г-н Кок каза, че в София е имал доста срещи и всяка една е допълвала представата му за политическата ситуация в България.
Г-н Първанов запозна госта с позицията на ПГДЛ като изтъкна, че по отношение на влизането в ЕС и НАТО има консенсус между всички парламентарни сили.
Убеден съм, че след изборите този консенсус ще се запази, допълни г-н Първанов.
Ние като опозиция смятаме, че всички трябва да се обединим около годината 2002 за приемането ни в НАТО и 2004 за приемането ни в ЕС.
Но за разлика от управляващите ние смятаме, че не са толкова важни сроковете, колкото изпълнението на критериите, допълни г-н Първанов.
От своя страна г-н Кок заяви, че задаването на такива срокове има значение, защото вдъхва увереност у хората, мобилизира ги.
По този начин се убеждава общественото мнение, че реформата е необходима.
Установени са критерии и тяхното изпълнение ще определи влизането на дадена страна в ЕС, а не обратното, изтъкна г-н Кок.
Г-н Първанов допълни, че според него до 2004 г. България ще може да хармонизира изцяло законодателството си с европейското.
В икономическо отношение ще имаме трудности и най-вече в областта на селското стопанство, където може би ще покрием критериите до 2006-2007 г.
Така че е възможно отлагане на приемането ни в ЕС с няколко години, изтъкна г-н Първанов.
Сигурно окончателното решение ще зависи и от ситуацията на Балканите - по-специално в Македония и в Югославия, и от способността на европейските страни и на НАТО да неутрализират напрежението и да се преустанови процеса на прекрояване на границите, допълни той.
По повод предстоящите парламентарни избори г-н Първанов изрази мнение, че нито една политическа сила няма да получи абсолютно мнозинство.
България е обречена на коалиционно управление след изборите, подчерта г-н Първанов.
Възможни са различни конфигурации, възможна е коалиция между БСП и ДПС, а в по-далечно бъдеще и една по-широка коалиция с участието на БСП и СДС.
Казвам това, защото със сегашния ръководен екип на СДС това е невъзможно, каза г-н Първанов.
Ние поддържаме добър диалог със Симеон II, но не можем да направим прогнози поради идейната неяснота и неяснотата на екипа около него, допълни г-н Първанов.
Председателят на Народното събрание Йордан Соколов се срещна с гостуващите у нас представители на Организацията за сигурност и сътрудничество в Европа /ОССЕ/ г-н Чарлз Магий и г-жа Анжела Борджелини.
Двамата бяха на посещение у нас от понеделник до днес.
През това време те проведоха над 25 срещи - в МВнР, МВР, Министерството на правосъдието, ЦИК, с представители на парламентарните политически сили, с делегацията на Европейската комисия, както и с някои чуждестранни посолства.
Г-н Магий информира г-н Соколов, че целта на посещението е била да се проучи необходимостта от евентуална мисия на наблюдатели на ОССЕ на предстоящите у нас парламентарни избори.
Той изрази задоволство от възможността да бъдат проведени всички планирани срещи, които са им позволили да се запознаят с целия спектър на мнения.
След приключване на посещението им двамата представители на ОССЕ ще изготвят доклад и до края на следващата седмица /около 20-21 април т.г./ ОССЕ ще вземе решение дали да изпрати наблюдатели на изборите на 17 юни.
Председателят на Народното събрание Йордан Соколов изтъкна, на срещата, че при всички проведени досега избори в България - 11 на брой, не е имало съмнения за тяхната редовност и демократичност и никоя политическа сила не е оспорила резултатите им.
Според него приетият наскоро Избирателен закон дава всички гаранции за това и на предстоящите избори.
Извършените промени в закона, посочи г-н Соколов, са в резултат на натрупания опит и практика в провеждането на избори.
С тях се облекчава работата на ЦИК, която поради непълноти в досегашния закон, трябваше да излиза със собствени решения по конкретни нововъзникващи казуси.
С извършените промени тези случаи се решават със законови текстове, каза Й.
Соколов.
Във връзка с някои оспорени от опозицията членове от закона, например, по отношение на изискването участващите партии сами да заплащат отпечатването на бюлетините, Йордан Соколов посочи досегашната практика, която е показала, че от големия брой регистрирани политически партии - над 245, само 50-60 се регистрират за участие в изборите.
Отпечатването на пълния брой бюлетини за всяка от тях натоварва необосновано държавния бюджет, каза г-н Соколов.
При положение, че приблизителния разход за бюлетини на отделна партия възлиза на около 30-35 хиляди лева, логиката на законодателя е, че тази сума е поносима на фона на разрешените разходи за цялата кампания, които възлизат на 1 милион лв.за партия и 2 милиона - за коалиция.
Едва ли може да се допусне, че партия, която не може да осигури 35 хиляди лева за собствените си бюлетини, може да организира сериозна избирателна кампания, смята Йордан Соколов.
По отношение на чл.
28 от Избирателния закон Председателят на НС отхвърли критиките на част от опозицията като напълно необосновани, тъй като с новия закон няма никаква опасност български граждани да бъдат лишени от избирателно им право.
Всеки , който не е вписан в избирателните списъци поради отсъствието му от страната, но има постоянно местожителство, може да упражни правото си на глас без проблеми като бъде вписан допълнително в избирателните списъци, включително и в изборния ден.
Напротив, каза Йордан Соколов, вписването на такива лица, може да създаде условия за опити за фалшификация за изборните резултати.
В този смисъл, заяви председателят на парламента, приетият текст от закона дава по-голяма гаранция за честност на изборите.
Според него такива гаранции дават и други приети текстове, които предвиждат всяка участваща партия да получава копие от протоколите на изборните резултати, да участва със свои представители в избирателните комисии, да има застъпници на кандидатите си.
Допълнителна гаранция за честността и демократичността на изборите ще бъде и присъствието на редица неправителствени организации, които ще следят хода на изборния процес, посочи Йордан Соколов.
Относно оспорването на участието на сегашните министри в избирателната кампания, Йордан Соколов посочи, че още през 1991 г. с Решение на Конституционния съд този въпрос е бил решен и членовете на кабинета тогава са участвали в изборите.
Според Чарлз Магий подобен казус съществува в много страни и това не е нещо специално.
Опозицията ясно съзнава, че няма реална алтернатива на провежданите реформи и на ориентацията на страната към ЕС и НАТО, т.е всяко ново управление трябва да продължи в досегашната посока, каза Й.
Провежданата от ОДС политика извади България от икономическата катастрофа, даде началото на решителни реформи и страната ни започна да преодолява изоставането си от страните от Централна Европа, каза Соколов.
Това доведе до висока социална цена на прехода, което се експлоатира от опозицията.
Според него с оспорването на Избирателния закон тя се стреми да се застрахова за изборен неуспех като предварително внушава, че има опасност изборите да бъдат фалшифицирани.
Същата цел преследва и опитът на опозицията да внуши, че с евентуално решение за изпращане на наблюдатели в България ОССЕ едва ли не признавала опасността от фалшификации по време на изборите.
Чарлз Магий посочи, че изпращането на мисии от наблюдатели е нормална, рутинна практика и не означава съмнения в редовността на изборите, още повече, когато има отправена покана за това.
Той изрично подчерта, че по време на сегашното си посещение не е установено нищо, което да сочи, че изборите няма да бъдат свободни и честни.
Г-н Магий заяви също, че по време на срещите си никоя от парламентарните сили, изразили опасения за изборни фалшификации, не е предоставила никакви убедителни доказателства в подкрепа на твърденията си.
След срещата с Председателя на НС представителят на ОССЕ Чарлз Магий даде брифинг за парламентарните журналисти, след което отпътува от страната.
Представителите на ОССЕ посланик Чарлс Магий и г-жа Анжела Борджелини се срещнаха с председателя на ПГ на БЕЛ Александър Томов.
В разговора участвува и депутатът от ПГ на БЕЛ Иван Тодоров.
За втори път в нашата парламентарна история, която датира от 1879 г. едно Народно събрание завършва мандата си, и то по време на преход, изтъкна г-н Томов.
През последните години България доказа, че е демократична страна, в която действа вече европейското законодателство, изтъкна г-н Томов.
В приетия преди дни нов Закон за изборите има няколко неща, които ни смущават, допълни г-н Томов.
Член 28 можеше да бъде редактиран по-добре с оглед желанието на хората да гласуват, без да бъдат ограничавани в това свое право, допълни г-н Томов.
Според Иван Тодоров включването на министрите в кампанията ще доведе до различия в подготовката за изборите и няма да има равнопоставеност между кандидатите.
Запазването на ЦИК в същия състав също не е най-благоприятното решение, изтъкна Тодоров.
По принцип избирателният закон не е перфектен, но е добър и смятаме, че няма да има драстични нарушения по време на изборите, допълни Иван Тодоров.
Александър Томов подчерта, че за първи път има публичен регистър на собствеността, и че са създадени механизми за финансов контрол.
Според него чрез новия закон вече има ясни критерии какво е партия, което ще доведе до явяване на предстоящите избори най-много на 10-12 формации.
Г-н Томов изрази своето мнение, че изборите ще бъдат демократични, което не изключва присъствието на наблюдатели, включително и от ОССЕ.
Представителите на ОССЕ посланик Чарлс Магий и г-жа Анжела Борджелини се срещнаха с Димитър Абаджиев, зам.-председател на Съвета по европейски въпроси и депутатите Мария Стоянова и Михаил Михайлов.
Димитър Абаджиев подчерта, че за пети път след промените парламентарните избори ще се проведат в нормална обстановка, защото за първи път Народното събрание завършва своя цял мандат.
В рамките на този мандат нямаше промени на парламентарното мнозинство, каза г-н Абаджиев.
Това Народно събрание започна преговорите за членство с ЕС.
По отношение на Съвета на Европа бе снет мониторинга за нашата страна, което стана в резултат на стабилизацията на политическата обстановка, изтъкна г-н Абаджиев.
В България вече има традиции за провеждане на свободни и демократични избори.
Законодателството ни е хармонизирано с европейското, което гарантира нормално протичане на изборите, допълни г-н Абаджиев.
Присъствието на чуждестранни наблюдатели не е излишно, всички са добре дошли, но категорично мога да заявя, че в България няма по-големи рискове, отколкото в която и да е друга европейска страна или в САЩ, подчерта г-н Абаджиев.
Посланик Магий и г-жа Борджелини запознаха депутатите от ПГ на СДС с повдигнатите въпроси от техните колеги от опозиционните парламентарни партии по време на срещите си с тях по-рано днес.
В отговор г-н Абаджиев изтъкна, че подобно поведение е груба политическа спекулация, насочена срещу демокрацията и авторитета на България.
За съжаление в рамките на политическия морал не сме достигнали този етап на развитие, който вече имаме като законодатели.
Има политици, които за постигане на определени политически цели са готови да пожертват имиджа на България, каза г-н Абаджиев.
Относно приетия преди два дни Закон за изборите, мога да кажа, че това е първият европейски закон за изборите, който приема българско Народно събрание.
Той е изцяло нов закон, който стъпва на класически законови норми - пропорционалната избирателна система, 4%-та бариера, цветните бюлетини.
Премахнахме различието в медийното време - всяка, участваща в изборите политическа сила ще има равно време с останалите, сподели г-н Абаджиев.
Според новия закон нито една от политическите сили не може да има мнозинство в избирателната комисия.
По повод участието на министрите в предизборната кампания г-н Абаджиев каза, че Конституционният съд е излязъл с решение, според което министрите не са държавни служители, а Конституцията третира държавните служители.
Министрите изпълняват специфични функции, които не могат да се прехвърлят на никого, а ако това стане могат да доведат до дестабилизация, изтъкна г-н Абаджиев.
Относно чл.
28, г-н Абаджиев посочи, че този текст е насочен към ограничаване на възможностите за манипулации.
Ако гражданите, които са напуснали страната не по-малко от два месеца преди изборния ден и са заличени от списъците се явят и искат да гласуват ще могат да гласуват, каза г-н Абаджиев.
Относно опасенията за участието на гражданите с лични карти и паспорти и евентуалните нарушения, г-н Абаджиев изтъкна, че всички гласуващи ще се подписват в списък срещу име и ЕГН, в личните документи няма да се отбелязва нищо.
До два дни след изборите компютърната система ще посочи дали има дублиране и евентуалните грешки ще бъдат изчистени, допълни г-н Абаджиев.
Представителите на ОССЕ Чарлз Магий и Анжела Борджелини се срещнаха с депутатите от Народен съюз Стефан Личев и Владимир Джаферов.
Българските депутати запознаха гостите с обстановката в нашата страна, която по думите им е вече предизборна и отправиха покана наблюдатели от ОССЕ да присъстват на парламентарните избори на 17 юни.
Г-н Личев подчерта, че за четири години по времето на управлението на ОДС е постигната финансова стабилизация, установила се е държавносттав България, стопеният валутен резерв в края на 96-та година, сега възлиза на 3 милиарда долара.
От своя страна г-н Джаферов подчерта, че Демократическата партия е за върховенство на парламентаризма.
Г-н Магий прояви интерес към промените в Избирателния закон,които са направени в последния момент.
Г-н Личев уточни , че от една година в българския парламент има създадени работни и контактни групи от всички парламентарно представени политически партии и в продължение на тази година се е водил дебат именно в тези работни групи.
Промените в закона са относно финансиране на политическите партии или около 10 на сто на база на стария избирателен закон, допълни Стефан Личев.
Г-н Магий и г-жа Борджелини се срещнаха и с депутатите от ПГ на ОНС г-н Юнал Лютви, Кемал Еюп и Люгфи Местан.
Г-н Люгви изрази своето безпокойство от някои текстове по закона, па отношение на: заличаване на имената на българските граждани с постоянен адрес, които два месеца преди изборите ще напуснат страната, начина на избиране на РИК и ЦИК.
Той изрази опасения, че математическият колектив, който ще изчислява гласовете е един и в тази връзка помоли за съдействие за осигуряване на прозрачност при въвеждане на информацията.
Г-н Лютви съобщи, че още не е получена официална информация за проведеното наскоро преброяване в нашата страна и не се знае точният брой на избирателите.
Представителите на Организацията за сигурност и сътрудничество в Европа /ОССЕ/ посланик Чарлс Магий и г-жа Анжела Борджелини се срещнаха с депутатите от ПГДЛ Татяна Дончева и Михаил Миков.
Гостите са в страната, за да се запознаят с предизборните условия и да подготвят информация за евентуално участие на наблюдатели от ОССЕ на парламентарните избори у нас.
Г-жа Дончева и г-н Миков запознаха представителите на ОССЕ с опасенията на ПГДЛ относно предстоящите избори.
Според г-жа Дончева приемането на Закона за изборите в последните дни от мандата на 38-то НС и евентуалното му публикуване след края на мандата на НС, практически ще лишат опозицията от възможността да сезира Конституционния съд за някои текстове.
Ще бъде отнета и конституционната възможност на президента да наложи вето на някои текстове.
Г-н Миков се спря върху членове от закона, които според него, не са в съответствие с демократичното законодателство.
Например, според чл.9 нито една политическа сила не трябва да има повече от 50% представители в ЦИК.
Но след приемането на този член е гласуван и параграф, който изключва прилагането на чл.9 за предстоящите избори.
В ЦИК, който е от миналите избори, преобладаващо мнозинство имат представителите на управляващите, а заедно с гравитиращи около тях формации имат 2/3 мнозинство, изтъкна г-жа Дончева.
Според депутатите от ПГДЛ, участието на министри и на премиера в предизборната кампания е противоконституционно, защото те ще се ползват с редица привилегии - транспорт, технически средства и др.
Опасенията на опозицията за манипулации са свързани и с изготвяне на избирателните списъци.
Според г-н Миков от списъците ще се вадят хора, за които има информация, че не са в страната, такъв е един от гласуваните в закона текстове.
Но ако те дойдат няколко дни преди изборите, поради дългата процедура може би няма да имат възможност да гласуват, допълни г-н Миков.
Относно прецедентът за първи път у нас политическите сили да заплащат бюлетините, както е по приетия вече закон, г-н Миков изрази мнението на ПГДЛ, че държавата би трябвало да поеме тези разходи.
Г-жа Дончева запозна гостите с положението в Българското национално радио, като изтъкна, че такава ненормална ситуация се случва за втори път у нас - на 9.09.1944 г., когато е извършен държавен преврат и сега.
Управляващите контролират държавните медии като 4/5 от новинарските емисии са за тях, допълни г-жа Дончева.
От своя страна г-н Магий отбеляза, че в доклада на наблюдателите на ОССЕ от предишните избори в България една от основните препоръки е била да се премахнат цветните бюлетини.
Вашето население е грамотно и няма нужда от цветни бюлетини.
Депутатите от ПГДЛ изтъкнаха, че това е било и тяхното предложение, но не е било прието.
Г-н Магий изтъкна, че техническото осигуряване по провеждане на изборите би трябвало да се поеме от държавата.
В заключение г-н Магий каза, че след разговорите с представители на всички парламентарни групи и след събраната информация ОССЕ ще прецени дали да изпрати наблюдатели на предстоящите избори.
Депутатите от ПГДЛ изтъкнаха, че би било добре да има техни представители, тъй като ПГДЛ има опасения за фалшификации.
Представителите на ОССЕ посланик Магий и г-жа Борджелини разговаряха с депутати от ПГДП.
На срещата присъстваха Христо Бисеров, Димитър Иванов и Димитър Стефанов.
Депутатите информираха гостите за своите опасения относно предстоящите избори.
С приемането на Закона за изборите в последните дни фактически се отнема възможността на опозицията да сезира Конституционния съд за някои текстове, както и на президента да наложи вето.
Според г-н Бисеров манипулации са възможни и на равнище Секционна избирателна комисия и на равнище РИК.
Но най-съществени манипулации могат да бъдат извършени на високо ниво - при окончателното преброяване на гласовете.
Той посъветва г-н Магий при евентуална тяхна мисия у нас да концентрират вниманието си именно във финалния етап на изборите.
По този начин може да бъде изцяло манипулиран вота на гражданите, като партии, които са взели около 4% или ще бъдат допуснати или не до участие в следващото Народно събрание.
При вчерашната си среща с президента ние го помолихме за допълнителни механизми в рамките на законодателството за оказване на контрол по време на изборите.
Ние предложихме паралелно преброяване на резултатите от два екипа, но това не бе прието от управляващите, допълни Бисеров.
Тази сутрин Председателят на Народното събрание Йордан Соколов се срещна с майката на Станиела Буговска от Сливен.
През 1998 г. момичето загина след като бе простреляно от служител на МВР на "Петолъчката" край гр. Сливен.
На срещата, в която участваха народният представител от Сливенския избирателен район Марио Тагарински и адвокатът на семейството, майката на Станиела Буговска помоли за съдействие при разрешаването на някои проблеми на семейството в битов план.
Г-н Соколов изрази най-дълбоко съчувствие към мъката на близките и заяви готовност за пълно съдействие при разрешаването на поставените въпроси.
На церемония в Народното събрание днес Председателят на парламента Йордан Соколов сложи подписа си под Декларацията на ООН "Търпимост и различия - визия за 21 век".
На подписването присъства Постоянният координатор на ООН в България Антонио Виджиланте.
С това българското Народно събрание откликна на призива на инициаторите на Декларацията председателите на националните парламенти на страните членки на ООН да дадат подкрепата си за тази нова инициатива на световната организация, която е от голямо значение за цялото човечество.
На състоялата се след подписването среща г-н Соколов и г-н Виджиланте изразиха общото си мнение, че подписаният документ създава общата рамка за действия на държавите, изразили волята си за свят без расизъм, дискриминация и ксенофобия.
Г-н Виджиланте изрази удовлетворението си, че през последните години България постигна голям напредък в приемането на законодателство в областта на човешките права.
Декларацията бе подписана официално от държавните глави на страните членки на ООН по време на Срещата на Хилядолетието в Главната квартира на организацията в Ню Йорк в края на м. август и началото на септември 2000 г.
Инициатор на Декларацията е Върховния комисар на ООН по човешките права г-жа Мери Робинсън с подкрепата на Генералния секретар на световната организация г-н Кофи Анан и бившия президент на Южноафриканската Република Нелсън Мандела.
Основната идея на документа е визията за един свят, отворен за всички, без дискриминация и расизъм.
Декларацията е важна стъпка в подготовката на Третата "Световна конференция на ООН срещу расизма, расовата дискриминация, ксенофобията и свързаните с тях прояви на нетърпимост", която ще се проведе в Южна Африка през м. септември 2001 г.
Късно снощи по време на втория ден от работата на 105-та Интерпарламентарна конференция ръководителят на българската делегация Янаки Стоилов от ПГДЛ запозна делегатите със ситуацията на Балканите след последните събития в Република Македония в контекста на развитието на страните от Югоизточна Европа и стабилността на Балканите.
Той подчерта, че "България е за запазване на границите, за решаване на спорните въпроси и конфликти на основата на международното право за диалог и утвърждаване духа на европейските критерии за демократично гражданско общество".
В тази връзка България подкрепя позициите, изразени в резолюция 1345 на Съвета за сигурност на ООН.
В своето изказване г-н Стоилов постави въпроса не само за глобализация на финансите и икономиката , но и за необходимостта от глобална социална политика.
Депутатът от СДС Едуард Клайн участва в работата на " 12 плюс", групата, в която влизат европейските страни и в работата на комисиите по изготвяне на заклюючителните резолюции, които ще бъдат гласувани на 7 април от Конференцията.
Председателят на групата за приятелство България-Венецуела в 38-то Народно събрание Иван К. Иванов се срещна с посланика на Боливарска Република Венецуела Н. Пр. Боанерхес Саласар.
Г-н Саласар е посланик в България от 3 месеца и запозна г-н Иванов с основните моменти от бъдещата си работа у нас.
Г-н Саласар ще работи за утвърждаване на политическите контакти между двете страни, както и за възстановяване на добрите икономически и културни взаимоотношения от недалечното минало.
Посланикът изрази идеята да се укрепят връзките между парламентите на двете страни и сподели, че Конгресът на Венецуела ще отправи покана парламентарна делегация от 39-то Народно събрание да посети Венецуела до края на тази година.
Г-н Саласар информира г-н Иванов, че вече е имал срещи с министър Илко Семерджиев, относно създаване на смесено дружество за производство на лекарства, от които Венецуела има нужда, а също и с идеята за навлизане на латиноамериканския пазар.
Посланикът е разговарял и с министър Емма Москова.
Двамата са се договорили за подготвяне на спогодба в областта на културата и образованието.
Венецуела проявява интерес да бъде домакин на гостуване на изложбата "Тракийските съкровища от българските земи".
Би могло да се помисли за едно показване на изложбата в Латинска Америка, където се надявам, че ще има голям интерес, сподели гостът.
С министър Емануил Йорданов г-н Саласар е обсъдил подписването на договор за обмяна на опит в борбата с наркотрафика.
Посланикът на Венецуела съобщи новината, че вече е поискан агреман от Венецуелското правителство за бъдещия посланик на България в Каракас.
До сега българската дипломатическа мисия в Каракас се ръководи от временно управляващ.
От своя страна г-н Иванов изрази приятното си впечатление от активността на посланика на Венецуела и изказа мнение, че трябва да работим двустранно за развитие на българо-венецуелските отношения.
В лицето на депутатите от Българския парламент ще получите подкрепа за всяка идея от взаимен интерес, подчерта г-н Иванов.
Председателят на Народното събрание Йордан Соколов днес прие г-жа Лиди Полфер, заместник министър-председател на Великото Херцогство Люксембург, министър на външните работи и на външната търговия, министър на държавната администрация и на държавната реформа на Херцогството.
Г-н Соколов изрази от името на българския парламент и на целия народ благодарност за неизменната подкрепа на Люксембург за постигането на външнополитическите приоритети на нашата страна.
Изтъкнато беше, че българското общество и всички основни политически сили подкрепят изцяло водената политика на интеграция в европейските и евроатлантическите структури.
Тази констатация бе потвърдена и по време на неотдавнашното посещение у нас на еврокомисаря по разширяването Г. Ферхойген, който констатира при срещите си пълен политически консенсус по отношение на членството в ЕС и даде оптимистичната оценка за перспективите на България да стане член на Съюза до 2006 г.
Йордан Соколов изрази увереност, че на заседанието си утре Народното събрание с голямо мнозинство ще подкрепи Споразумението на България с НАТО, тъй като няма реална политическа сила, която се обявява против членството ни в Североатлантическия пакт.
България вече реално усеща положителния ефект от процеса на присъединяване към ЕС с финансовата подкрепа, която получава от предприсъединителните програми САПАРД и ИСПА, е заявил Йордан Соколов.
52 % от стокообмена на България е със страните от Общността, което показва необратимата тенденция към ориентация на България към ЕС в икономически план, заяви на срещата председателят на парламента.
Заместник министър-председателят на Люксембург г-жа Полфер оцени високо огромните усилия на България за постигане както на вътрешна стабилност, така и на стабилност в целия регион на Балканите.
Изразено бе задоволство от съществуващия политически консенсус за членството на България в ЕС, което има ключово значение за успеха на водените преговори.
В отговор на въпроса за оценката на България за решенията от Ница Йордан Соколов изтъкна, че това е исторически акт за нашата страна, тъй като с него се слага край на споразуменията от Ялта от 1945 г. и се признава новото геополитическо място на България.
С решенията си в Ница ЕС ясно потвърди политиката си на разширяване и определи категорично представителството на България в институциите на Общността, каза Йордан Соколов.
Той информира г-жа Полфер и за активната законодателна работа на парламента за хармонизиране на българското законодателство с европейските норми и за ролята в това отношение на Съвета по европейските въпроси.
Председателят на Комисията по външна и интеграционна политика Асен Агов и депутати от комисията се срещнаха с г-жа Лиди Полфер, заместник-министър председател, министър на външните работи и на външната търговия, министър на държавната администрация и държавната реформа на Великото Херцогство Люксембург.
Г-н Агов изтъкна, че с енергичната подкрепа на Люксембург по време на неговото председателство на ЕС през втората половина на 1997 г.
България получи покана за членство.
Той изрази и благодарност за подкрепата на Люксембург за премахването на визовия режим за България.
Това Народно събрание е второто в нашата 122-годишна парламентарна история, което завършва своя мандат.
Едно от най-важните постижения за тези четири години е, че успяхме да изградим консенсус за бъдещото членство на България в ЕС и в НАТО, подчерта г-н Агов.
Удоволствие и чест за мен е да бъда приета от вашата комисия, сподели г-жа Полфер.
Запозната съм с успехите на България по пътя й към членство в ЕС, както и с решаващата ви роля като стабилизиращ фактор на Балканите.
Уверявам ви, че Люксембург винаги ще бъде на страната на тези народи, които искат мир и искат да работят в мир със своите съседи и с всички страни.
Радостно е да отбележа, че в България има консенсус по жизненоважните проблеми за утвърждаване на демократичното общество - в търсене на сътрудничество със страните от региона, както и със страните от ЕС.
Ние ще бъдем с вас по пътя ви към ЕС, защото това е единственият път, които ще доведе до благосъстоянието на българските граждани, подчерта г-жа Полфер.
Люксембург може да бъде сериозен партньор на България не само на думи, изтъкна гостенката.
Имаме възможност да предложим обучение на кадри от администрацията, правната и финансовата система.
Готови сме да предложим и проекти в областта на здравеопазването.
Надявам се, да започнем работа по общи проекти, допълни г-жа Полфер.
По повод положението в съседна Македония, г-н Агов заяви, че ние използваме цялото си влияние на страна с политическа стабилност, за да помогнем на Македония да запази мултиетническия си характер като държава.
Надяваме се, че това е последният трус от земетресението, което вече години се случва на Запад от нас, допълни г-н Агов и изрази своята увереност, че с усилията на страните от региона, на ЕС и на цялата демократична общност конфликтът ще бъде разрешен чрез преговори, по мирен път.
Във връзка с бъдещото разширяване на НАТО и предстоящата среща по този повод в Прага през есента на 2002 г., г-н Агов изрази мнение, че дебатът за разширяване на Алианса би трябвало да започне още през тази есен.
Това е била и една от темите му на разговор през миналата седмица в Брюксел с Комисаря по разширяването Гюнтер Ферхойген.
България върви по две писти - към ЕС и към НАТО, които все повече се приближават, сподели г-н Агов.
От своя страна г-жа Полфер заяви, че Люксембург отлично разбира законните интереси на България да бъде приета за член на НАТО и че страната й ще се опита да окаже влияние в тази насока.
Но най-важното при взимането на подобно решение е стабилността на страната-кандидат, изнъкна г-жа Полфер.
Стабилност не само политическа, но и икономическа, основен фактор за която е вътрешното национално единство, допълни гостенката.
Председателят на Комисията по външна и интеграционна политика Асен Агов се срещна с Министъра на отбраната на Норвегия Бьорн Торе Годал.
По време на разговора бяха обсъдени въпроси относно ситуацията в региона и бъдещото членство на България в НАТО.
Г-н Годал прояви интерес към консенсуса сред парламентарно представените политически партии относно влизането на България в НАТО.
Г-н Агов запозна госта с еволюцията в поведението на опозиционно представените партии по този въпрос до достигане на консенсус, който вече е факт.
Председателят на комисията по външна и интеграционна политика изтъкна голямото значение на започването на дебат по повод бъдещото разширяване на Алианса.
Според мен, такъв дебат трябва да започне още през есента на тази година, подчерта г-н Агов.
От своя страна г-н Годал увери, че Норвегия ще подкрепи усилията на България по пътя и към пълноправно членство в НАТО.
В Международния конгресен център в Хавана Председателят на Националното събрание на народната власт Рикардо Аркон откри 105-та конференция на Интерпарламентарния съюз.
Хиляда и четиристотин представители на парламентите на 120 държави се събраха в столицата на Куба, за да обсъждат глобалните теми по разоръжаването, световната икономика и социалното развитие.
Приветствие към делегатите отправи Вицепрезидентът на ООН г-н Предергаст и председателката на Интерпарламентарния съюз г-жа Хептула.
В своето приветствено обръщение към делегатите президентът на Куба Фидел Кастро отбеляза, че за страната му е от изключително важно значение да бъде домакин на подобен международен форум.
Преди 20 години Хавана бе домакин на такъв форум и като че ли оттогава не са се променили много неща, освен навлизането на новите технологии, изтъкна г-н Кастро.
На хоризонта се очертава възможността за нова студена война, която може да отприщи отчаяна надпревара във въоръжаването, тъй като в момента никоя велика държава или съюз от държави нямат готовност за доброволно разоръжаване, подчерта Фидел Кастро.
По повод отсъствието на делегация от САЩ г-н Кастро изказа съжаление, че ако са присъствали поне са щели да се осведомят какво мислят другите.
Българската парламентарна делегация в състав - Едуард Клайн - СДС, Георги Манов - Народен съюз, Янаки Стоилов - ПГДЛ, Драгомир Драганов - ПГ на БЕЛ ще вземе участие в общия дебат по политическите и социалните въпроси, които засягат световното развитие.
Председателят на Комисията по местно самоуправление, регионална политика и благоустройство Илиян Попов запозна комисаря по регионалното развитие на ЕС Мишел Барние с основните закони, приети от 38-то Народно събрание, които се отнасят до местното самоуправление и благоустройството.
Комисията е участвала активно заедно с всички власти по подготовката за реализиране на проекти по програмите ИСПА, САПАРД и ФАР, изтъкна г-н Попов.
Той запозна госта със системата на териториалното деление в България, постигнатите резултати, възможностите за сътрудничество в тази област с ЕС.
От своя страна г-н Барние изтъкна факта, че като дългогодишен депутат отдава голямо значение на работата и сътрудничеството с националните парламенти.
Фондът ИСПА, за който лично отговарям ще подпомогне няколко важни проекта в България - мостът над Дунав при Видин, реконструкцията на летище София и други обекти в столицата, каза гостът.
Докато станете пълноправен член на ЕС трябва да подобрите транспортните съоръжения - те трябва да отговарят на европейските изисквания, подчерта еврокомисарят.
Проектите трябва да бъдат съобразени с околната среда - територията трябва да се благоустроява без да се нарушава околната среда, посъветва г-н Барние.
Аз съм тук, за да подготвя в известен смисъл влизането ви в ЕС.
Работя активно в програмата "2000-2006", която фиксира структурните фондове и тяхното използване.
Вече е открит дебатът за регионалната политика.
Преди месец и половина е публикуван Доклад за регионалната политика на бъдещия съюз, който ще обхване общо 27-те страни сегашни и бъдещи членки.
България е поканена да участвува на форума в Брюксел, който ще се проведе на 21 и 22 май т.г., където ще участват 1600 представители от 27 страни членки и кандидат-членки на ЕС, информира г-н Барние.
По време на разговора бяха обсъдени т.нар.еврорегиони - между България и Гърция.
Три са важните проекти в тази насока - Гоце Делчев - Драма, Кърджали - Маказа и Пловдив - Смолян - Ксанти.
И двете страни изразиха мнението, че те ще бъдат осъществени с активната помощ на ЕС.
Г-н Барние подчерта, че от важно значение е и продължаването на автомагистралата Атина - Солун - София като част от трансевропейския проект.
Еврокомисарят постави въпроса и за равноправното участие на жените във всички равнища на властта.
Това е доказателство за демократизацията на страната и за пълноправното участие на мъжете и жените в изграждането на обществото, допълни г-н Барние.
Г-н Барние информира комисията, че от началото на следващата година ще бъдат организирани семинари по управление на регионалните фондове с представители от всички страни, кандидат-членки за ЕС.
Очаквам активно участие от българска страна в тези семинари, допълни гостът.
Заместник-председателят на Групата за приятелство България-Австралия проф. Петър Ненов и членовете на групата Лъчезар Тошев, Иван Тодоров, Едуард Клайн, Васил Станилов и Кемал Еюп разговаряха с посланика на Австралия Рос Бърнс.
На срещата присъства и почетният консул на Австралия в България Индиана Трифонова.
По време на разговора стана дума за взаимоотношенията между двете страни и за бъдещото развитие на връзките в областта на икономиката, културата и туризма.
На въпрос на депутатите смята ли австралийското правителство да отвори посолство у нас, / г-н Бърнс е посланик за България със седалище в Атина/, посланик Бърнс поясни критериите на австралийското външно министерство.
По принцип имаме малко дипломатически мисии в отдалечените страни.
За да открием посолство трябва да има голям брой австралийци, които посещават тази страна, както и обратното, също да имаме сериозни инвестиции там.
Например в Полша имаме посолство от 20 години, а от новите европейски страни след промените най-интензивни отношения поддържаме с Хърватска.
Ако трябва да се избира между страните кандидатки за ЕС, сигурен съм че мнението за откриване на дипломатическа мисия в София ще надделее.
На срещата бяха обсъдени и бъдещите контакти между двата парламента и по-специално между групите за приятелство.
Посланик Бърнс сподели, че в България работят вече няколко австралийски консултантски фирми в областта на социалните грижи, на българския пазар вече има и австралийска застрахователна компания, остава интересът на няколко минни компании за инвестиции у нас.
Българите в Австралия се ползват с добро име, много бързо се адаптират към новата среда и са добри специалисти, каза посланикът.
Трябва да се помисли как повече австралийци да идват като туристи в България, след като много от тях посещават съседна Гърция, добави г-н Бърнс.
Всяка година в Австралия провеждаме международна олимпиада по математика.
Тази година от 14 класирали се училища, 4 са български.
Това показва още веднъж големият интелектуален потенциал, който имат българите, подчерта г-н Бърнс.
В заключение посланик Бърнс изрази мнението, че България има много добър имидж като държава, която знае какво иска и знае как да го постигне.
Вие работите упорито и постоянно и съм убеден, че тези усилия ще доведат до скорошното ви членство в ЕС, подчерта гостът.
По повод кончината на на големия български кинотворец Въло Радев Председателят на Народното събрание Йордан Соколов изпрати съболезнователно писмо до семейството и близките му: "Въло Радев бе истински интелектуалец, който със средствата на киноизкуството скромно и талантливо пресъздаваше истината за нашия живот".
Изкуството му ще остане завинаги в историята на българското игрално кино като един от ненадминатите образци на професионализъм и проникновено изследване на човешката душевност.
Той бе сякаш посветен във великата тайна на живота и с много любов създаваше филмови образи, които ни ставаха особено близки и понятни.
В Златния фонд на българското кино ще останат филмите му "Крадецът на праскови", "Осъдени души", "Адаптация", "Най-дългата нощ" и много други.
Поклон пред светлата му памет !
Председателят на Комисията по Национална сигурност Йордан Бакалов разговаря с Началника на Щаба на отбраната на Канада генерал Морис Барил.
По време на срещата двете страни обмениха информация за въоръжените сили и националната сигурност на двете страни, както и мнения относно развитието на взаимоотношенията в тази област.
Йордан Бакалов запозна госта с позицията на Народното събрание относно конфликта в Македония, като изтъкна необходимостта от активното участие на международната общност, ЕС и НАТО за решаване на кризата.
Генерал Барил изказа мнението, че силата поражда сила, и че проблемът трябва да се реши с политически средства.
Очевидно е, че вашата страна възприе лидерска позиция по намиране на най-верните начини за разрешаване на кризата в Македония, подчерта гостът.
Председателят на Комисията по национална сигурност Йордан Бакалов разговаря с г-жа Анеми Нейтс, държавен секретар по външната политика на Белгия.
В разговора участвуваха и председателят на Комисията по опазване на околната среда и водите Лъчезар Тошев и депутатите Иван Глушков и Иван Н.
Иванов.
Г-н Бакалов изрази съболезнования от името на народните представители по повод жертвите от железопътната катастрофа в Белгия и информира гостенката, че неотдавна Народното събрание е ратифицирало Споразумението между правителството на Република България и правителството на Кралство Белгия за полицейско сътрудничество.
Лъчезар Тошев отбеляза, че по отношение на кризата в Македония България има ясна позиция и може да бъде стабилен фактор за разрешаване на конфликта.
Г-н Тошев изрази притеснението на българските политици от изявлението на президента на Русия Владимир Путин по този повод и по-конкретно че "с албанските терористи трябва да се действа като с чеченските".
Ние имаме особен интерес от стабилността в региона, тъй като по време на кризата в бивша Югославия понесохме доста икономически загуби, подчерта г-н Тошев.
Той изрази задоволството на България от подкрепата за построяването на втория мост над Дунав по трасето на коридор №4 и изказа очаквания да получим подкрепа и за коридор №8.
Успехите на нашата външна политика в региона се изразяват в изработването на обща позиция по наша инициатива, което не се е случвало никога до сега.
Нашата роля като разпространители на европейския дух на сътрудничество в регион, който винаги е бил конфликтен, трябва да бъде оценена, подчерта г-н Тошев.
От своя страна г-жа Нейтс изрази благодарност за гостоприемството и за изказаните съболезнования.
Положителен е фактът, че в българското Народно събрание има Съвет по европейските въпроси, изтъкна гостенката.
Вие сте упорит кандидат-член за Европейския съюз и за една година успяхте да отворите 11 глави и да затворите 8.
При председателството на Европейския съюз Белгия ще се старае този ритъм да се спазва, отбеляза г-жа Нейтс.
Относно изявленията на президента Путин за Македония, тя сподели че може би те са израз на своеобразно оправдание за руските действия в Чечения.
Тъй като при всеки разговор между политици от Русия и страните от ЕС става дума за Чечения, допълни г-жа Нейтс.
Според нея всички страни членки на ЕС отправят едно и също послание, че решаването на проблема може да стане само по пътя на преговорите.
Важното е, че всички правителства и парламенти в региона са на същата позиция.
Ние особено оценяваме активната политика на България за решаване на конфликта в Македония, подчерта г-жа Нейтс.
По отношение на бъдещото ни членство в НАТО, г-н Бакалов изрази мнението, че политическата ангажираност, нашата позиция за Македония както и реформата във въоръжените сили са много силни аргументи, които ще доведат до получаване на покана за членство в НАТО на срещата в Прага през есента на 2002 г.
На заседанието на Председателския съвет на Народното събрание днес бе решено законодателният орган да отпусне финансова помощ в размер на 7 000 лв.за възстановяване на Мемориалния комплекс "Оборище".
Средствата се отпускат в отговор на отправена молба от кмета на гр. Панагюрище г-н Марко Мечев и ще бъдат използвани за реставрация на паметници, възстановяване на паметни плочи и ремонт на 500-метров участък от мемориалната пътека в навечерието на 125-та годишнина на Априлското въстание през 1876 г.
Председателят на Народното събрание Йордан Соколов изпрати телеграми до председателите на Камарата на депутатите и на Сената на Кралство Белгия - Херман де Кроо и Арман де Декер, в които изразява най-дълбоки съболезнования във връзка с тежката железопътна катастрофа днес край гр. Пекро, близо до столицата Брюксел.
Както е известно в резултат на катастрофата има загинали и десетки ранени.
"Бих искал във Ваше лице да предам нашето искрено съчувствие до близките и семействата на загиналите" - се казва в телеграмите.
Съвместният парламентарен комитет България-ЕС проведе своето XII заседание в Брюксел на 26 и 27 март 2001 г. под председателството на г-н Александрос АЛАВАНОС (ОЕЛ/СЗЛ, Гърция, ЕП) и г-н Асен АГОВ (ОДС, България).
По настояване на българската страна като точка от дневния ред на заседанието беше включена ситуацията в Република Македония.
В тази връзка в заключителната декларация СПК изразява загриженост относно последните събития в Бивша югославска република Македония, които могат да дестабилизират целия регион на Югоизточна Европа и заплашват обединяването на Европа; твърдо подкрепя териториалната цялост, суверенитета и ненакърнимостта на границите на Бивша югославска република Македония в съответствие с принципите на ОССЕ; осъжда насилието, извършвано от албански екстремисти; изразява съгласие, че решаването на кризата може да се основава единствено на политическия диалог в рамките на демократичните институции и мултиетническата структура на Бивша югославска република Македония и приветства в тази връзка Декларяцията на Европейския съвет в Стокхолм от 23-24 март 2001 година относно Бивша югославска република Македония и приветства също предоставената от българското правителство помощ в отговор на молбата на правителството на Бивша югославска република Македония, съгласувано с широката международна общност.
В заключителния документ на 12-то заседание Съвместният парламентарен комитет отправи препоръки относно развитието на ситуацията в Съюза и относно подготовката за членство на България в ЕС СПК признава действията на България като основен поддръжник на политиката на ЕС в региона и активен участник в Пакта за стабилност, подкрепя тясното сътрудничество на България с НАТО и кандидатурата на страната за пълноправно членство в Северноатлантическия договор и поздравява българското правителство за неговите постижения в политиката му по отношение на Югоизточна Европа, израз на максималните му усилия за укрепване на взаимното доверие, стабилността и сигурността в региона, както и за утвърждаване на европейските ценности в отношенията между страните в Югоизточна Европа.
СПК приветства отпадането на визови ограничения за българските граждани и подчертава значителната роля на Съвместния парламентарен комитет, Европейския парламент и Народното събрание на Република България в това отношение.
В тази връзка СПК признава значителните усилия на българското правителство както по отношение на визовия режим, така в по-широкия контекст на подготовката за бъдещото членство; отбелязва, че България разполага с необходимите правни инструменти за борба с незаконната имиграция на, през и от нейна територия; приветства стъпките и поетите ангажименти за прилагането на тези инструменти.
Относно подготовката за членство на България в ЕС СПК счита за реалистично намерението на българското правителство преговорите да бъдат успешно приключени преди края на 2004 г. и приветства доказаните постижения на България към изпълнението на икономическите критерии и признава, че при условие, че програмата за структурна реформа бъде изцяло изпълнена, България може да бъде смятана за функционираща пазарна икономика и би следвало да е в състояние да устои на конкурентния натиск на пазарните сили в рамките на Съюза.
СПК отбелязва със загриженост нарастването на структурната безработица и препоръчва да бъдат предприети стратегически мерки за приоритетна борба с безработицата.
В заключителния документ се подчертава, че Докладът за прехода от 2000 г. на ЕБВР, поставя България на първо място сред икономиките в преход, що се отнася до постигнатия напредък в реформирането на страната като функционираща пазарна икономика през последните три години.
СПК приветства предприетите важни стъпки за приемането на подзаконовите актове за прилагането на Закона за държавната администрация и Закона за държавния служител, създаващи нормативната уредба на една модерна, професионална и независима държавна администрация и отбелязва извършването на по-нататъшни значителни стъпки в реформата на държавната администрация в изпълнение на плана за присъединяване и стандартите на ЕС.
СПК приканва българското правителство да продължи усилията си за реформа на здравното осигуряване, както и на системите за социално подпомагане и пенсионно осигуряване, като признава постигнатия напредък в развитието на социалния диалог с приемането на измененията и допълненията към Кодекса на труда и с неотдавна внесения в Народното събрание Законопроект за икономическия и социален съвет СПК поздравява България за напредъка в създаването на административен капацитет за програмата САПАРД като първа в това отношение сред страните кандидатки.
България и Финландия са пример за две малки държави, които имат своята роля в международните отношения, заявиха Председателят на парламента Йордан Соколов и гостуващият у нас министър-председател на Финландия Пааво Липпонен на състоялата се днес следобед среща в Народното събрание.
От българска страна бе изразена благодарност за подкрепата, която Финландия ни оказва по пътя за членство в ЕС и преди всичко за постигането на важните решения от Хелсинки, Ница, както и за премахването на визите.
От своя страна премиерът Липпонен посочи, че неговата страна е станала член на ЕС само преди 6 години и много добре помни трудностите в присъединителния процес и изрази готовност да подпомага България във воденето на преговорите.
Отношенията между нашите приятелски страни са традиционни, посочи г-н Соколов, и в тях има много неизползвани възможности - икономика, търговия, туризъм.
Премиерът Липпонен уточни, че целта на сегашната му визита е тъкмо насърчаването на сътрудничеството в икономическата област.
На разговора бяха обсъдени и възможностите за сътрудничество в ядрената енергетика и повишаването на ядрената безопасност.
Декларирана бе готовност финландски експерти да консултират българските си колеги в модернизацията на ядрените мощности в АЕЦ "Козлодуй", още повече, че финландската ядрена енергетика използва същия тип руски реактори.
В отговор на въпрос за резултатите на предстоящите избори Председателят на парламента подчерта, че независимо от тях приоритетите на българската външна политика за членство в ЕС и НАТО ще останат непроменени.
Налице е широк национален консенсус по тези въпроси, каза г-н Соколов и всички политически сили в неведнъж са декларирали това.
Самият еврокомисар по разширяването Гюнтер Ферхойген при неотдавнашното си посещение в България се убеди в подкрепата на всички политически сили за европейския път на България, изтъкна Йордан Соколов.
Трудностите на реформите са зад гърба ни и в скоро време българските граждани ще усетят положителните резултати.
Това неминуемо ще проличи и от резултатите от самите избори, заяви Йордан Соколов.
На срещата бяха обменени мнения за организацията и механизмите на работа на двата парламента в решаването на въпросите, свързани с европейската интеграция.
През цялата си дейност като посланик Вие бяхте представител на страна, която винаги е подкрепяла демократичните процеси в България, заяви на срещата с посланик Кодерк председателят на Народното събрание Йордан Соколов.
Той изтъкна големия му принос за възходящото развитие на двустранните отношения във всички области в много важен момент за нашата страна, израз на което е връченото му днес от президента Стоянов високо държавно отличие.
Широката и неотменна подкрепа на Испания направи възможно постигането на твърде значими за България резултати - началото на преговорите за присъединяване към ЕС, премахването на визите за българските граждани, както и решението на ЕС от Ница, заяви г-н Соколов.
Според него изявленията на еврокомисаря Ферхойген са свидетелство за цялостна промяна във виждането на европейските институции за перспективите пред България и немалка заслуга в това отношение има Испания.
Спирайки се на предстоящите парламентарни избори председателят на Парламента изрази категоричното становище, че те ще бъдат решаващи за съдбата на България, тъй като ще определят дали ще бъде запазена и доразвита европейската ориентация на нашата страна.
Всяко забавяне по този път ще бъде пагубно за България, заяви г-н Соколов.
Успехът на моята мисия в България в голяма степен дължа на огромните усилия, полагани от всички българи за извършването на реформите, каза в отговор посланик Хосе Кодерк.
Той увери, че Испания и занапред ще продължава да подкрепя България за постигането на критериите за членство в ЕС, тъй като нашата страна заслужава това.
Испания знае цената на прехода, защото го е извървяла, посочи Хосе Кодерк, и си дава сметка за всички трудности.
Той подчерта в заключение, че с решенията в Ница ЕС взе окончателно решение за разширението на ЕС и това е политически акт, с който бе начертана новата карта на Европа.
Председателят на НС Йордан Соколов връчи на посланик Кодерк Почетния медал на Народното събрание за заслугите му за развитието на българо-испанските отношения.
Днес в Клуба на народния представител в НС беше открита изложба на книги на френски език на швейцарски автори.
Представянето е организирано от българската секция на Парламентарната асамблея на франкофонията с любезното съдействие на швейцарското посолство и е по повод световния ден на франкофонията - 20 март.
Изложбата бе открита от посланика на Швейцария Пиер Люсири и от председателя на Българската секция на Парламентарната асамблея на франкофонията Анатолий Величков.
Експозицията включва творби от областта на научната, политическата, икономическата, образователната и художествената литература.
Впоследствие част от книгите с политическа тематика ще бъдат дарени на Народното събрание, а образователната литература на училища.
Председателят на Народното събрание Йордан Соколов тази сутрин прие гостуващия у нас държавен министър на правосъдието на германската провинция Бавария Манфред Вайс.
Основните теми на разговора бяха хода на евроинтеграцията на България, законодателната дейност на Народното събрание и работата на съдебната система.
Йордан Соколов изрази задоволство от състоянието на традиционно добрите политически и икономически връзки с Бавария, което бе отново потвърдено по време на неотдавнашните визити на парламентарни делегации и министри от германската провинция.
Той подчерта активната законодателна работа на 38-то Народно събрание за възприемане достиженията на европейското право и хармонизиране на националното ни законодателство.
Приетите нови закони и промените в досегашни закони създават необходимите предпоставки за успешния ход на преговорите за членство в ЕС и нареди страната ни сред кандидатките с най-висока степен на съответствие с европейските правни норми, заяви г-н Соколов.
Посочена беше важната роля в тази насока на създадения Съвет по европейските въпроси като постоянна парламентарна комисия и на Дирекцията по европейска интеграция към Народното събрание.
Постигнатото в областта на европейската интеграция, заяви Йордан Соколов, бе оценено и от комисаря на ЕС Гюнтер Ферхойген, който заяви, че е впечатлен от бързия напредък на България.
Като дългогодишен парламентарист оценявам голямото значение на законодателната институция за развитието на всяка една страна, каза държавният министър на правосъдието на Бавария Манфред Вайс.
Той изрази висока оценка за постигнатото в законодателната област през последните години като изтъкна, че с напредването на преговорите за присъединяване активната законодателна работа ще придобива все по-голямо значение.
Специално внимание на срещата бе отделено на въпросите за подобряване работата на съдебната система.
Йордан Соколов подчерта голямото значение на ефективното правораздаване за успешната борба с престъпността и за привличането на чуждестранните инвеститори.
Посочено бе, че незадоволителната оценка за дейността на съдебната система е изразявана и от представители на Европейската комисия.
Затова целта на обсъжданите в момента промени в Закона за съдебната власт, в НК и НПК е подобряване работата на съдебната система, което е в интерес на цялото общество, каза председателят на парламента.
Министър Вайс сподели мнението, че прилагането на законите е толкова важно, колкото и тяхното приемане и информира за отправената покана представители на Върховния касационен съд да посетят Бавария, където на място да се запознаят с опита на колегите си в прилагането на правните стандарти в Германия.
Посочено бе, че проблемът за борбата с организираната престъпност има международен характер и това налага обединяване на усилията и подпомагането между отделните страни.
В тази връзка г-н Вайс съобщи, че през месец май т.г.един от водещите баварски експерти в прокуратурата ще пристигне у нас и ще подпомогне работата на българските си колеги както на централно, така и на регионално ниво.
Йордан Соколов благодари за помощта и същевременно изтъкна, че официалната статистика за състоянието на престъпността не отговаря на представата, която някои медии създават в обществото.
Той информира госта, че по отношение на разкриваемостта на престъпленията България има добри показатели, но в много случаи делата не стигат до ефективна присъда.
Според него проблемите идват от бавните действия на правосъдните органи и решителните законови промени са насочени тъкмо към рязка промяна в това отношение.
Днес в Скопие завърши втората конференция на председателите на парламентите в рамките на Процеса на сътрудничество в Югоизточна Европа, посветена на парламентарното сътрудничество в областта на стабилността, демокрацията, икономическото развитие и добросъседското сътрудничество.
В двудневната среща участвува и председателят на Народното събрание Йордан Соколов.
В началото на днешния ден от конференцията към участниците в нея се обърна македонският премиер Любчо Георгиевски.
Той подчерта важността на регионалното обвързване и сътрудничество, особено на фона на новата криза в Югоизточна Европа, последица от действията на албанските екстремистки терористични групи, които актуализират отново великодържавните проекти на Балканите.
Георгиевски увери участниците в срещата, че Македония решително ще се справи с всички форми на тероризъм, насилие и екстремизъм и няма да позволи да бъдат поставени под заплаха основните ценности и принципи, на които се обляга Македония като суверенна и независима държава.
От своя страна македонският външен министър Сържан Керим отбеляза пред участниците в срещата все по-очертаната подкрепа на международната общност за Македония и нейното правителство в търсенето на изход от кризата и за запазването на териториалната й цялост и суверенитет.
Участниците в парламентарната среща приеха заключителна декларация, в която заявиха, че осигуряването на мира върху основата на уважение на суверенитета, териториалната цялост и ненарушимостта на границите представлява предварително условие за успешното сътрудничество и напредък на страните от района.
Осъждайки най-енергично дейностите на екстремистките групи на етническите албанци, парламентаристите дадоха пълна подкрепа на териториалната цялост и суверенитет на Македония.
В декларацията парламентите на страните от Югоизточна Европа заявяват, че ще съдействуват за реализацията на заключенията от срещата на лидерите от района, която се състоя в Скопие преди месец.
За домакин на следващата среща бе определен парламентът на Албания.
Ние свършихме много добра работа и постигахме съгласие по всички важни въпроси на бъдещото развитие на района, заяви председателят на Народното събрание Йордан Соколов след края на конференцията.
Той отбеляза, че на срещата е била подчертана важната роля на парламентите за запазването и укрепването на стабилността, сигурността, за интегрирането в Европейския съюз и за реализирането на проектите от Пакта за стабилност.
Според председателя на българския парламент всички участници са били убедени в необходимостта от организирането на редовни срещи всяка година.
Йордан Соколов обърна внимание, че срещата в Скопие е преминала под знака на тревожните събития по северната граница на Македония, последица от действията на екстремистки въоръжени групи на етнически албанци.
Той подчерта, че дестабилизацията на Македония ще означава дестабилизация за района, както конкретно и на България.
България плати своя данък на етническото противопоставяне по време на тоталитарния режим чрез т.н."възродителен процес", припомни той.
Допълвайки, че сега вече с основание се говори за "български етнически модел", председателят на Народното събрание препоръча той да се прилага и на други места в района.
Председателят на Народното събрание Йордан Соколов, който участва в откритата тази сутрин в Скопие Втора Конференция на Председателите на парламентите от Югоизточна Европа, направи изказване по темата на срещата - "Приносът на парламентите за стабилността, икономическия растеж, демокрацията и добросъседските отношения в Югоизточна Европа".
В работата на форума освен председателите на националните парламенти участват и председатели на парламентарни асамблеи на международни организации, включени активно в процесите на регионалното сътрудничество - ПАСЕ, Асамблеята на ЗЕС, Парламентарната асамлея на ОССЕ, Парламентарната асамблея на ЦЕИ, координаторът на Пакта за стабилност за Югоизточна Европа, Парламентарната асамблея на НАТО.
Конференцията бе открита с обръщения на Президента на Македония Борис Трайковски, председателя на Събранието на Македония Стоян Андов и Председателя на ПАСЕ лорд Ръсел Джонстън.
В изказването си Йордан Соколов изтъкна значението на Процеса на сътрудничество в Югоизточна Европа като реален фактор на мир, стабилност и сътрудничество на Балканите и в Европа.
Главното в този нов етап е, че днес всички страни от Югоизточна Европа споделят европейските ценности на мир, добросъседство, демокрация, зачитане на човешките права и стремеж към социален и икономически прогрес, заяви г-н Соколов.
Изразено бе удовлетворение от факта че тези идеали, залегнали в Хартата за добросъседски отношения, стабилност, сигурност и сътрудничество в Югоизточна Европа, бяха потвърдени в Декларацията на срещата на високо равнище в Скопие през м. февруари т.г.и представляват здрава основа за развитие на отношенията между страните от региона, включително и за тяхната европейска и евроатлантическа интеграция.
Приветствайки включването на Югославия и Босна и Херцеговина в процеса регионалното сътрудничество, Йордан Соколов посочи, че това създава благоприятни условия за разширяване на икономическото партньорство и допринася за регионалната стабилност и европейска интеграция.
В същото време Председателят на българския парламент изрази тревога от възникналите тревожни тенденции, които застрашават стабилността на Балканите и посочи в тази връзка събитията в Южна Сърбия, по северната граница на Македония и около Тетово.
Йордан Соколов изрази позицията на нашата страна, че с въоръжените си провокации албанските екстремисти застрашават международно признатите граници и териториалната цялост на Македония, застрашават териториалната цялост на СР Югославия и демократичните процеси в нази страна и възпрепятстват усилията на международната общност за нормализиране на обстановката в Косово.
България решително осъжда и се противопоставя на сегашните прояви на албанските екстремисти, заяви Йордан Соколов, тъй е като е сред най-заинтересованите държави конфликтите на Балканите да намерят своето трайно политическо решение.
Участниците в Конференцията бяха запознати с основните моменти на единодушно приетата от Народното събрание декларация на 9 март т.г., в която се осъждат терористичните действия и се настоява за строго спазване на суверенитета, териториалната цялост и международно признатите граници на Македония, търсене на политическо решение на проблемите, засилване мерките на КЕЙФОР за пресичане на провокациите по границите.
Обявена бе и позицията, залегнала в приетата Декларация, ООН, Европейският съюз и НАТО да гарантират спазването на Резолюция 1244 на СС на ООН като се призовават и страните участнички в процеса на сътрудничество в Югоизточна Европа да осъдят тероризма и да потвърдят подкрепата си за Македония.
В изказването си Йордан Соколов припомни, че България оказа практическа помощ на Македония като и предостави поисканата от нея военно-техническа помощ.
Специално място в изказването бе отделено на ролята на националните парламенти за утвърждаване на новите благоприятни фактори в развитието на процеса на сътрудничество, както и за решаване на появилите се предизвикателства.
Потвърдено бе значението на Конференцията на председателите на парламенти от региона по отношение на координирането на парламентарното сътрудничество, размяната на мнения между парламентарните комисии по особено важни въпроси, сътрудничеството с международните парламентарни институции с т.н.
Като един от приоритетите на парламентарното сътрудничество Йордан Соколов очерта реализирането на целите на Пакта за стабилност в Югоизточна Европа и повишаването на неговата ефективност.
Заявена бе подкрепата на нашата страна за Пакта като един от инструментите на политиката на ЕС в Югоизточна Европа.
Изтъкнато бе, че реализирането на приетия План за действие за регианално икономическо сътрудничество и на инициативите на Икономическия форум за Югоизточна Европа са широко поле за парламентарно сътрудничество в областта на икономическите и социални реформи, развитието на търговията, насърчаването на чуждестранните инвестиции, развитието на инфраструктурните проекти в транспорта, комуникациите и енергетиката, опазването на околната среда, борбата с организираната престъпност и корупцията.
Направено бе предложението тези области да станат предмет на многостранно сътрудничество с участието специализираните парламентарни комисии.
Като посочи, че на сегашния етап особен акцент в парламентарното сътрудничество трябва да имат проблемите на сигурността и стабилността в региона, Йордан Соколов изрази увереност, че в заключителния си документ участниците в конференцията ще осъдят терористичните актове срещу Макенодия, Югославия и в Косово и ще призоват международната общност за съдействие за изолиране на екстремистките сили и за прилагане на решенията на СС на ООН за уреждане на косовската криза и на свързаните с нея проблеми.
Това е европейски, а не бълкански въпрос и международната общност е длъжна да поеме своята отговорност, заяви Председателят на Народното събрание.
В хода на Конференцията се предвиждат и редица срещи на двустранна основа между участниците.
Днес следобед Председателят на Народното събрание Йордан Соколов ще има срещи последвателно с Президента на Македония Борис Трайковски, с представителя на парламента на ?осна и херцеговина и с председателя на Камарата на гражданите на Скупщината на Югославия Драголюб Мичунович.
Председателят на Народното събрание Йордан Соколов прие гостуващия у нас президент на Република Малта Гидо де Марко.
Г-н Соколов подчерта, че общият път на двете страни към обединена Европа създава много благоприятни предпоставки за развитие на сътрудничеството в редица конкретни сфери - култура, образование, туризма.
Изтъкнато бе, че между двата парламента има установени добри контакти в рамките на парламентарни форуми с международно участие.
Гостът бе информиран за хода на преговорите за членство в ЕС, за реформите в областта на икономиката, аграрния сектор, администрацията, съдебната власт, социалното осигуряване.
Президентът на Малта г-н де Марко оцени високо постиженията на България в областта на демократичните преобразования и икономиката.
Той предаде покана от председателя на парламента на Малта българска парламентарна делегация да направи официално посещение.
На разговора бяха обменени мнения и за ролята на съдебната власт в осъществяването на демократичния преход.
Председателят на парламента Йордан Соколов подчерта, че целта на предлаганите законови промени е да се повиши ефективността на съдопроизводството, тъй като това е в интерес на цялото общество.
Председателят на Народното събрание Йордан Соколов изпрати поздравителна телеграма до световната шампионка по троен скок-жени на завършилото първенство на планетата в Лисабон.
В телеграмата се казва :"Вашият пореден спортен триумф и чудесното представяне на целия ни национален отбор по лека атлетика, извоювал 10-то място в крайното класиране по медали, доказаха силата на българския състезателен дух и ни дадоха прекрасен повод да се гордеем със спортните успехи на България".
Тази сутрин на официално посещение у нас пристигна делегация на Камарата на гражданите в Скупщината на СР Югославия, водена от председателя на Камарата Драголюб Мичунович.
Визитата е по покана на Председателя на Народното събрание Йордан Соколов.
Това е първото посещение на парламентарна делегация на западната ни съседка от началото на демократичните промени у нас.
Сегашното посещение е изключително важна, историческа стъпка за възстановяване на отношенията между двете страни, която стана възможна след настъпилите демократични промени в Югославия, заяви на състоялата се среща с гостите Председателят на Народното събрание Йордан Соколов.
Той подчерта, че съществуват редица области за сътрудничество от интерес за двете страни.парламентите и правителствата могат активно да съдействат в това отношение.
Според г-н Соколов главните цели пред България и Югославия са умиротворяването на региона, в което значима роля има установяването на добри взаимоотношения между двете страни.
Тези отношения трябва да се изграждат на основата на европейските ценности, които и двете страни споделят, каза той.
Във връзка със създалата се ситуация по границата на Македония и Косово Йордан Соколов подчерта, че България последователно отстоява принципите за зачитане държавния суверенитет на страните в региона и за ненарушимост на съществуващите граници.
Необходимо е да се противопоставим с общи усилия на всички опити за дестабилизация на Балканите, защото това ще върне назад процеса на демократичните промени, заяви Йордан Соколов.
Гостът бе информиран подробно за дейността на българския парламент за провеждането на реформите в различни области и за хармонизацията на българското законодателство с европейските правни норми.
На срещата бе изразено общото становище, че в двустранен план съществуват широки перспективи за развитие на обмена в търговско-икономическата област и културата.
Днес поставяме началото на важни за нас контакти, които ще допринесат във вътрешен план за развитието на икономическото сътрудничество, а в международен акпект - за обединяване усилията на всички държави от региона за гарантиране на мира и стабилността на Балканите, заяви председателят на Долната камара на Скупщината на СР Югославия Драголюб Мичунович.
Във връзка с новото огнище на напрежение по северната част на Македония той изрази становището на Югославия да не се допусне по никакъв начин ескалация на конфликта и той да бъде решен с активни международни усилия.
В това отношение според него активна трябва да бъде ролята на международните организации.
Изразено бе съгласие с българската позиция за ненакърнимост на сегашните държавни граници и зачитане суверенитета на отделните страни в региона.
Драголюб Мичунович приветства идеята за по-тесни парламентарни връзки между двете страни и предложи установяването на редовни контакти в личен план между двамата председатели за консултации по различни въпроси.
Той информира г-н Соколов за действията на новото югославско правителство за провеждане на дълбоки икономически реформи и за възстановяване членството на страната в международните организации - ООН, ОССЕ, ЮНЕСКО, Съвета на Европа и др.
От българска страна бе изразена подкрепа на югославската кандидатура в Съвета на Европа, където сега Югославия е със статут на специален гост.
Приоритет на Скупщината в момента е хармонизацията на законодателството и обсъждането на промени в Конституцията, заяви Мичунович.
Изтъкнато бе, че мнозинството на демократичните сили в югославския парламент и подкрепата на населението за реформите дават основания за постигане на бързо икономическо съживяване.
Югославия ще продължи да развива приоритетно приятелски отношения с всички съседи, включително и с България с намерението да участва активно във икономическото възстановяване на Балканите, заяви Драголюб Мичунович.
На срещата бяха обменени мнения и по щирок кръг въпроси от вцаимен интерес - трудностите в провеждането на икономическите реформи, борбата с проявите на корупция и интеграцията на малцинствата.
Г-н Соколов сподели българския опит и препоръча максимално бързо и решително да се провеждат непопулярните реформи, защото всяко забавяне води до нарастване на социалната им цена.
По отношение на провежданата политика към малцинствата, България следва последователно линията за тяхното интегриране в обществото, тъй като всеки опит за изолацията им води до появата на екстремистки тенденции, каза Йордан Соколов.
Парламентарната делегация, водена от Председателя на Камарата на гражданите в Скупщината на СР Югославия г-н Драголюб Мичунович се срещна с ръководството на Комисията по външна и интеграционна политика в 38-то Народно събрание.
Вашето посещение съвпада с момента, когато сме разтревожени за ситуацията в Македония и когато ще гласуваме декларация на българския парламент по повод ситуацията в района - каза Асен Агов.
Българските депутати са единодушни в осъждането на екстремизма и са за запазване териториалната цялост на страните в региона.
Ние приветстваме от сърце промените в Югославия и вярваме, че това е пътят, който ще ни заведе в обединена Европа - допълни г-н Агов.
В наше лице винаги ще имате приятели за всеки проблем, който поставите и поискате нашето съдействие.
Крайно време е да установим двустранни контакти между ръководствата на комисиите по външна политика на двата парламента.
Проф. Мичунович благодари за поканата за това посещение и изтъкна, че започва нов етап във взаимоотношенията между двете държави.
За нас е голямо предизвикателство да видим колко бързо можем да компенсираме изгубеното време, заяви гостът.
Историята ни предложи много конфликти и много дълго ни отчуждаваше като главна причина за това бяха недемократичните правителства на двете страни.
Но от днес нататък ние имаме общо бъдеще - европейската интеграция, където се надявам, че ще бъдем не толкова незначителен фактор.
За общия ни успех трябва да се обръщаме към бъдещето, а не към миналото, каза г-н Мичунович.
България вече е член на Съвета на Европа, ние се подготвяме да станем в скоро време.
Двата народа имаме близък език, едно вероизповедание и много общи черти от многовековното ни история.
Имаме всички предпоставки да се радваме на добри взаимоотношения и добро сътрудничество във всички области за по-доброто бъдеще на страните ни и на региона, допълни гостът.
Той изтъкна приравняването на българското законодателство към европейското като важна стъпка, която трябва да бъде извършена и в Югославия и изрази мнение, че се надява на обмяна на опит в това отношение.
От своя страна г-н Агов отбеляза, че не е достатъчно само да се приемат законите, но че трябва и да се научим да ги прилагаме.
Според него съдебната система в България не е достатъчно подготвена за това, корупцията също е една от основните пречки.
Във връзка със ситуацията в Македония, г-н Мичунович акцентира върху плана на Небойша Чович за положението в региона, който е признат и от НАТО като добро решение.
Ние направихме предложение за интегриране на населението от долината на Прешево, Южна Сърбия, което е няколко десетки хиляди хора.
Предлагаме им участие в обществения живот, инвестиции, смесена полиция, независимо радио.
Всички ние, страните от Балканския регион, трябва да защитаваме международната сигурност и сами да се организираме политически срещу такива действия, допълни г-н Мичунович.
От своя страна г-н Агов отбеляза, че косовските албанци не са хомогенна маса и, че умерените албанци се разграничават от екстремистите.
Много важна е и официалната позиция на Албания, чрез която тя застава срещу екстремистите.
По този начин се разсейва митът за Велика Албания.
Днес няма място за велики държави, има велика Европа, отбеляза г-н Агов.
Също така той изрази убеждението, че резолюция № 1244 на Съвета за сигурност на ООН ще бъде изпълнена докрай, както и че KFOR трябва да си свърши работата, за което и ние трябва да бъдем настоятелни.
По отношение на Пакта за стабилност и двете страни отбелязаха, че трябва да бъдат по-активни и по-настоятелни за по-бързото финансиране и осъществяване на жизненоважни проекти за региона, например магистралата София-Ниш, прочистването на река Дунав и др.
Единодушно бе мнението, че след четвъртата редовна среща на държавните глави на страните участнички в процеса за сътрудничество в Югоизточна Европа, проведена в Скопие на 22-23 февруари, взаимоотношенията на Балканите са станали по-откровени и по-задълбочени.
По време на разговора бе подчертана необходимостта от интензивни двустранни търговски контакти, както и взаимоотношения между отделните общини на двете държави.
Асен Агов изказа специална благодарност за доброто отношение към нашето малцинство в Цариброд и Босилеград.
Българското малцинство в Югославия е естествен мост между нашите две страни подчерта г-н Агов и допълни, че един ден, когато няма граници, това малцинство ще бъде част от нашата обща история.
По повод началото на големия мюсюлмански празник Курбан Байрам Председателят на парламента Йордан Соколов изпрати поздравителни телеграми до Главния мюфтия на мюсюлманите в България Селим Мехмед и до председателя на Висшия мюсюлмански съвет Мустафа Хаджи.
В тях той отправя пожелания до всички български мюсюлмани за здраве, щастие и благоденствие.
"В цялата си история българският народ е доказал своята толерантност и уважение към културата, обичаите и традициите на различните етноси и вероизповедания" - заявява г-н Соколов в телеграмата си до председателя на Висшия мюсюлмански съвет Селим Хаджи.
Мъдростта на това прозрение е още по-актуална днес, когато всички ние трябва с общи усилия да запазим мира и спокойствието на Балканите, което ще бъде гаранция за успеха и просперитета на Родината.
В поздравлението до Главния мюфтия Селим Мехмед се изтъква, че българският парламент е доказателство от най-висок ранг за равнопоставеното участие на всички български граждани в решаването на съдбините на страната и същевременно е гаранция за успеха на общите ни усилия да съградим нова България.
В телеграма до председателя на Събранието на Републиката на Португалия Антониу де Алмейда Сантуш, Председателят на Народното събрание Йордан Соколов изразява най-дълбоки съболезнования по повод трагичния инцидент на р. Дору край гр. Порту, причинил десетки човешки жертви.
Последните информации за инцидента свидетелстват за неописуема човешка трагедия и в тези тъжни за цяла Португалия дни българският народ е съпричастен към мъката на близките на загиналите, се подчертава в телеграмата.
Председателят на Народното събрание Йордан Соколов прие тази сутрин по тяхна молба представители на Сдружението "Българска сбирка", обединяващо изтъкнати представители на творческата и научната интелигенция.
В срещата участваха писателите Георги Мишев, Марко Ганчев, Марин Георгиев, художниците Александър Алексов и Стефан Божков, до. Йосиф Радионов, преподавател в ДМА "Панчо Владигеров", проф. Станчо Димиев от БАН, член на ВАК и Оля Стоянова, журналист.
Участниците в срещата връчиха на г-н Соколов писмо, в което сдружението изразяват тревогата си от "незаконните действия на част от служителите на БНР, използващи обществена медиа за уреждане на лични взаимоотношения".
Посочва се, че в държава с многопартийна политическа система и пазарна икономика опитите за дисидентство звучат несериозно.
Според членовете на Сдружението "Българска сбирка" Генералният директор на БНР е избран съгласно действащото законодателство от НСРТ с внушително мнозинство и служителите в радиото не са страна в спора, тъй като по закон нямат право да избират своите ръководители.
В заключение на писмото се отправя искане за съдействие за привеждане решенията на НСРТ в съответствие с действащото законодателство в Република България.
По време на разговора те заявиха, че са недопустими и противозаконни случаите, когато протестиращите в БНР ограничават достъпа до отделни предавания и посочиха конкретни случаи, когато тонът и темите на предаванията драстично нарушават добрите нрави и дори попадат под ударите на Наказателния кодекс.
Председателят на Народното събрание Йордан Соколов изрази съгласие със споделената от представителите на сдружението тревога за ситуацията в БНР и заяви категоричното си становище за необходимостта от спазване на законите на страната.
Според него единствено компетентният орган в сферата на медийната регулация е НСРТ и легитимността на неговите решения е вън от всякакво съмнение.
В протеста в БНР прозират някои чисто икономически интереси и политически мотиви, което е недопустимо, заяви г-н Соколов.
Председателят на парламента подкрепи идеята на сдружението в скоро време да бъде проведена кръгла маса по проблемите на културата и регулацията на медиите.
България и Русия имат желанието и волята да развиват взаимноизгодни икономически връзки и в това отношение доброто сътрудничество между ръководствата на двете столици има много важно положително въздействие, заявиха на състоялата се среща днес председателят на парламента Йордан Соколов и кмета на Москва Юрий Лужков.
Г-н Лужков, който е на посещение у нас по покана на своя колега Стефан Софиянски, информира г-н Соколов за целите на посещението си, което е свързано с решаването на делови въпроси и по-специално подписването на договор за откриване на центрове на Москва в София на на София в Москва.
Основната задача на центровете ще бъде насочена към подпомагане на контактите между представители на средния и древния бизнес, посочи Юрий Лужков, което при всички случаи ще допринесе за цялостното развитие на двустранните връзки.
До края на м. март предстои подписването и на споразумение за доставка на български лекарства за нуждите на здравеопазването в руската столица, стана ясно на срещата.
Юрий Лужков заяви интереса на руската страна за доставка на двигатели за товарни автомобили от заводите ВАМО във Варна, което ще създаде допълнителни работни места в двете столици.
Изразено бе желанието на руската страна традиционни български стоки отново да присъстват на руските пазари.
Председателят на Народното събрание Йордан Соколов приветства плановете за задълбочаване на двустранното икономическо сътрудничество и изрази уверност, че откриването на центровете в двете столици ще бъде съществен принос в това отношение.
В същото време г-н Соколов заяви, че сегашния стокообмен между двете страни не отговаря на реалните възможности и потребности.
България е в състояние да предложи на традиционните по-рано руски пазари познати за руския потребител стоки - вино, цигари, лекарствени изделия и в това отношение намаляването на вносните мита за българските стоки има голямо значение, посочи Йордан Соколов.
Посочено бе, че добри перспективи има за внос на руски автомобили, които със своите цени и експлоатационни качества са подходящи и търсени у нас.
Българските строителни фирми се ползват с добро име и също могат да участват активно в широката строителна програма в Москва.
Всички тези възможности откриват нови, добри перспективи за двустранното сътрудничество, бе изразеното общо мнение по време на разговора.
Г-н Лужков отправи покана до председателя на Народното събрание да посети Москва.
В рамките на посещението му в нашата страна днес държавният министър по федералните и европейските въпроси на германската провинция Бавария Райнхолд Боклет бе приет от председателя на Народното събрание Йордан Соколов.
Г-н Соколов благодари на г-н Боклет за позицията на Германия в подкрепа на основните ни външнополитически приоритети за членство в ЕС и НАТО, както и по визовия въпрос и изтъкна водещото място на Германия в ЕС и ролята й в процеса на разширяване.
Йордан Соколов информира госта, че в подкрепа на присъединяването към ЕС са се обявили не само всички политически сили, но и че целият народ е решен да положи максимални усилия за постигането на тази цел.
Посочено бе важното значение на решенията от Ница, с които беше определено бъдещото място на България в геополитически план и беше сложен фактическия край на разделението на Европа след споразумението в Ялта през 1945 г.
Традиционно добрите отношения между България и Бавария получиха допълнително развитие след установените парламентарни контакти по време на неотдавнашното посещение у нас на председателя на парламента на провинцията д-р Бьом, заяви г-н Соколов.
Той изрази убедеността си, че по време на сегашната визита ще бъдат обсъдени нови идеи за развитие на икономическите и търговските връзки между България и Бавария и посочи факта, че Германия от много години е най-големият чуждестранен инвеститор у нас.
На срещата бе отбелязано, че значителни възможности има и в областта на културното сътрудничество.
Гостът бе информиран за активната законодателна дейност на 38-то Народно събрание, в резултат на което нашата страна преодоля изоставането в хармонизацията на националното законодателство с европейските правни норми.
Съществена роля в това отношение има създаденият Съвет по европейските въпроси като постоянна парламентарна комисия, посочи г-н Соколов.
Министър Боклет потвърди важното място, което България заема в германската външна политика.
Той заяви позицията на провинция Бавария да стане адвокат на нашата страна пред федералното правителство в подкрепа на членството ни в ЕС.
Той изрази и задоволството си, че членството в ЕС намира ясна подкрепа сред всички водещи политически сили у нас.
Решенията на ЕС в Ница предвиждат в перспектива да се разграничат компетенциите на парламентите на национално и европейско ниво, заяви министър Боклет и страните кандидатки и българският парламент, наред с парламентите на останалите страни кандидатки, трябва най-активно да участва в обсъждането на тези въпроси.
Европейският дом е наш общ дом и ние трябва да го градим заедно, подчерта в заключение държавният министър по федералните и европейските въпросина провинция Бавария Райнхолд Боклет.
Гостуващият в нашата страна държавен министър по федералните и европейски въпроси на германската провинция Бавария Райнхолд Боклет се срещна със Председателката на ПГ на СДС Екатерина Михайлова и Съпредседателката на ПГ на Народен съюз Анастасия Мозер.
По време на разговорите г-н Боклет съобщи, че "в България се наблюдава чудесно развитие и отменянето на визовия режим е заслужена награда за българските граждани".
Той подчерта, че "ролята на България се усети от страните на Западна Европа, когато България въпреки вътрешните си трудности застана на страната на НАТО относно кризата в Косово".
Що се отнася до приемане на България в ЕС, въпросът вече не е дали ще бъде приета, а кога ще стане това, допълни г-н Боклет.
Г-жа Михайлова посочи , че е необходимо да продължи сътрудничеството с между Бавария и България, както и съвместната им работа по различни програми и най-вече в областта на правосъдието.
От своя страна г-жа Мозер подчерта, че от голямо значение е привличането на повече инвестиции в България, тъй като след войната в бивша Югославия сраната ни е забавила развитието си в икономическата област.
Предвидените проекти по Пакта за стабилност, като коридор № 8, коридор № 4 и строежът на втория мост на река Дунав са от изключително значение за България и за целия регион, но за съжаление е забавено изпълнението им, допълни г-жа Мозер.
Тя посочи, че БЗНС-НС и фондация "Ханс Зайдел" работят съвместно по много проекти, които са голяма помощ особено за младите хора в България.
В заключение бе подчертано, че традиционно добрите отношения между България и Бавария ще се развиват все повече и това се доказва и от предстоящото поредно заседание на съвместната комисия между двете страни, която ще се проведе през април т.г.
Гостуващият у нас федерален министър на външните работи на Конфедерация Швейцария Йозеф Дайс днес бе приет от председателя на Народното събрание Йордан Соколов.
Отношенията между България и Швейцария се развиват много положително и съществен дял за това имат установените редовни парламентарни контакти, заяви г-н Соколов.
Той посочи, че нашата страна приветства обявеното намерение на Швейцария да премахне визите за българските граждани след като Европейския съюз вземе решение по този въпрос.
Министър Дайс приветства постигнатата политическа, икономическа и финансова стабилизация у нас и заяви, че усилията на България в тази насока получават международно признание и вече дават конкретни резултати.
В отговор на проявения от госта интерес по отношение на избирателния закон и борбата с международната престъпност Йордан Соколов заяви, че правителството и мнозинството гарантират провеждането на честни и демократични избори.
Изтъкнато бе, че след проведени консултации между всички парламентарно представени политически сили, парламентът предстои да приеме на второ четене Избирателния закон, който предвижда запазване на процентовата бариера и на пропорционалната система.
Със закона се въвеждат разумни изисквания за регистрация на партиите за участие в изборите с цел недопускане на партии фантоми, поясни г-н Соколов.
По отношение на борбата срещу престъпността Йордан Соколов информира министър Дайс, че това е един от основните приоритети на правителството и управляващото мнозинство.
Посочено бе, че парламентът е приел редица нови закони и поправки към съществуващи закони, с които се създават условия за по-успешна борба с престъпността - НПК, НПК, Данъчно-процесуален кодекс, Гражданската конвенция за борба с корупцията, Международното Конвенцията срещу прането на мръсни пари и др.
Засилен бе граничния и митнически контрол, с което бяха постигнати редица успехи в борбата срещу наркотрафика, каза председателят на парламента.
Йордан Соколов запозна г-н Дайс с дейността на създадената постоянна парламентарна комисия за противодействие на престъпността и корупцията като изтъкна нейната важна роля за иницииране на редица законови промени.
Като важен фактор за по-успешна борба с престъпността г-н Соколов подобряването на работата на съдебната система.
Със среща с Министър-председателя Янез Дърновшек завърши официалното посещение на българската парламентарна делегация в Словения, водена от председателя на Народното събрание Йордан Соколов.
Господин Соколов оцени като много успешни резултатите от сегашното посещение, като подчерта, че двете страни имат общи цели, вървят по един и същи път и това предполага едно успешно сътрудничество между тях.
От своя страна г-н Дърновшек заяви също, че отношенията между двете страни се развиват в дух на приятелство, и че сегашното посещение е потвърдило това.
За разлика от 1997 година, когато България беше достигнала дъното сега тя вече се е превърнала в един ясен кандидат за членство в Европейския съюз и НАТО, каза г-н Дърновшек.
Г-н Соколов запозна Дърновшек с резултатите от провежданата през последните години реформа, с постигнатата финансова стабилност, с приватизацията, с хода на преговорите с ЕС, с успешно провежданата военна реформа, което има важно значение за кандидатурата на България за членство в НАТО.
Подчертана беше ролята на парламентите на двете страни за успешното развитие на отношенията като беше изтъкнато и постигнатото от България в областта на синхронизацията на законодателството.
Друга тема, която присъстваше на разговорите беше обстановката на Балканите.
Г-н Соколов подчерта, че демократичният процес в Югославия допринася за умиротворяването на региона.
Йордан Соколов изтъкна, че съществуват много добри контакти с югославските политици на всички равнища и това ще се потвърди от предстоящото посещение на председателя на югославския парламент Драголюб Мичунович.
Председателят на българския парламент приветства активизирането на икономическите отношения между България и Словения..
Голяма роля ще изиграе и предстоящото посещение на г-н Дърновшек в България.
Той оцени като много добро сътрудничеството с българския си колега Иван Костов.
Министър-председателят на Словения прояви интерес към реформите в нашата страна и как те ще се отразят на резултатите от изборите.
Според него, въпреки успеха на реформите е необходимо известно време, за да могат хората да оценят положителните резултати.
През втория ден от официалното посещение на българската парламентарна делегация в Словения, водена от председателя на Народното събрание Йордан Соколов българските депутати се срещнаха с президента на страната Милан Кучан.
Господин Соколов предаде поздрави от страна на българския президент Петър Стоянов до неговия словенски колега.
Сред основите теми на състоялия се разговор бяха обстановката на Балканите и по-специалноситуацията в Южна Сърбия и Македония, както и заплахата за региона от развитието на някои неблагоприятни тенденции.
Участниците в срещата потвърдиха приоритетите на своите страни за членство в ЕС и НАТО.
Президентът Милан Кучан изрази някои свои виждания за основните насоки в подготовката на страната ни за членство в Северноатлантическия пакт, които биха позволили ускоряване на процеса на присъединяване на България към НАТО.
Двете страни потвърдиха намерението да активизират своите усилия в областта на двустранното сътрудничество с оглед постигането на целите, които те си поставят във външнополитически план.
Българските депутати се срещнаха по-късно и с председателя на Държавния съвет при парламента на Република Словения г-н Тоне Хроват.
Господин Хроват запозна делегацията с начина, по който се конституира Държавният съвет, с неговите функции, както и с дейността му.
В съвета влизат 40 представители от научните среди, областта на социалната сфера, на работодатели, на свободните професии, на земеделците, на занаятчиите.
Държавният съвет обсъжда и дава становище по всички законопроекти преди тяхното гласуване от Държавния сбор на страната.
Членовете на Държавния съвет имат право на отлагателно вето по законопроектите в срок от 7 дни от тяхното приемане.
По думите на господин Хроват Държавният съвет олицетворява участието на гражданските структури в обсъждането на законопроектите.
Съветът има 5-годишен мандат и включва 8 комисии, които се занимават със законопроектите в различни сфери на законодателството.
По време на срещата бяха обменени мнения за хода на аграрната реформа на двете страни, степента на субсидиране на земеделските стопани, и други въпроси от взаимен интерес.
Тази сутрин българската парламентарна делегация, водена от председателя на Народното събрание Йордан Соколов пристигна в Любляна на двудневно официално посещение по покана на председателя на Държавния сбор на Словения Борут Пахор.
В българската делегация участват делегати от всички парламентарни групи, представени в Народното събрание.
По време на кратката предварителна среща, двамата председатели на парламентите изразиха убеждението си, че след проведените редовни контакти между премиерите и държавните глави на двете страни, сегашното посещение затваря кръга на политическите отношения между двете държави.
Йордан Соколов и Борут Пахор взаимно се информираха за законодателните приоритети на двата парламента и за основните им външнополитически насоки - членството им в ЕС и в НАТО.
В постигането им България и Словения могат да си партнират активно и да обменят полезен опит, което ще бъде от взаимна полза, беше подчертано на срещата.
По-късно започнаха и официалните разговори в разширен състав, в които участваха и представители на представените в словенския парламент парламентарни групи.
Като основни насоки за развитие на двустранните отношения беше очертано сътрудничеството в икономическата и техническата област, съществена част от което е нарастването на стокообмена между двете страни.
Йордан Соколов посочи, че двата парламента е необходимо да създават още по-добра законова основа, която да допринася за динамиката на това сътрудничество.
Изтъкнато беше, че има много добри възможности и за развитие на сътрудничеството в областта на туризма, решаване на екологичните проблеми и в борбата с престъпността.
Потвърдено беше също така приоритетното значение, което има членството в ЕС и НАТО и необходимостта парламентите в голяма степен да насочат своята дейност в синхронизиране на националното законодателство с европейските правни норми.
Борут Пахор и Йордан Соколов изразиха подкрепа на идеята за установяване на редовни работни контакти между съответните парламентарни комисии с цел още по-голямо засилване на междупарламентарното сътрудничество.
На срещата представители на двата парламента обмениха мнения за обстановката на Балканите и потвърдиха желанието на своите страни да работят за мира и стабилността на региона.
На пресконференция за журналистите, която се проведе веднага след официалната среща на двете делегации, Йордан Соколов подчерта убедеността си, че започналото посещение открива много големи възможности за задълбочаване на двустранните отношения.
Той каза , че изтъкнатите на срещата позиции на двете страни са показателни за общия им стремеж да развиват сътрудничеството си за постигане членството в ЕС и Евроатлантическия пакт.
Посещение преминава при подчертан интерес от страна на словенските средства за информация.
Днес след обяд българската парламентарна делегация, водена от председателя на Народното събрание Йордан Соколов, която е в Любляна на официално посещение по покана на председателя на Държавния сбор на Словения Борут Пахор се срещна с министъра на отбраната на Словения Антон Гризолд .
Двете страни взаимно се информираха за хода на военната реформа в България и Словения.
Потвърдено бе становището, че промените в структурата на въоръжените сили и във въоръжението са с оглед усилията на страните за членство в НАТО.
Йордан Соколов информира г-н Гризолд за хода на реформата в българската армия, която предвижда намаляване на числеността на армията до 2004 година и привеждането й към стандартите на НАТО.
Г-н Соколов заяви, че българската военна промишленост е на много високо ниво, в следствие на което от словенска страна беше проявен подчертан интерес за сътрудничество в тази област.
На срещата беше договорено в най скоро време министърът на отбраната на Словения да посети България и да обсъди с колегата си Бойко Ноев възможностите за сътрудничество в областта на военното производство и по-конкретно закупуването на военни съоръжения изработени в българските военни заводи.
На срещата беше обсъдена и ситуацията в СР Югославия.
Разширяване на двустранното сътрудничество между вътрешните министерства в борбата с организираната престъпност, корупцията, наркотрафика и трафика на хора бяха сред основните теми, обсъдени на срещата между Председателя на Народното събрание Йордан Соколов и гостуващия у нас министър на вътрешните работи на Турция Садеттин Тантан.
Председателят на Народното събрание изрази благодарност за подкрепата, която Турция оказва за членството на България в НАТО.
Той подчерта, че България отдава голямо значение на развитието на приятелските отношения със съседна Турция, които в голяма степен са определящи са мира и стабилността в региона.
Изтъкнато бе, че ефективната борба с проявите на организирана престъпност и корупцията изисква общите усилия на всички държави, тъй като тези явления имат международен характер.
Гостът бе информиран за предприетите наскоро мерки от страна на изпълнителната власт за решително противопоставяне на зачестилите напоследък прояви на насилие.
В подкрепа на тези мерки Народното събрание обсъжда в момента промени в НК и НПК, заяви Йордан Соколов, и тяхната цел е по-резултатна борба с организираната престъпност.
Посочено бе, че парламентарната комисия за противодействие на престъпността и корупцията на разширено заседание предстои днес да обсъди и да набележи конкретни мерки в тази насока съвместно с министъра на вътрешните работи, Главния прокурор, председателя на ВКС, представители на следствието.
Председателят на парламента заяви, че постигането на добри резултати в борбата с организираната престъпност е необходимо условие за успеха на преговорите за членство на България в ЕС и НАТО и в това отношение сътрудничеството между нашите две страни има голямо значение.
Успешното сътрудничество в борбата с престъпността и корупцията ще се отрази благоприятно и на развитието на икономическите връзки и ще разшири възможностите за увеличаване на турските инвестиции у насqпосочи той.
Министър Тантан изрази задоволството на своята страна от възходящото развитие на двустранните отношения във всички области и изрази съгласие за необходимостта от съвместни действия на всички държави в борбата с организираната престъпност.
Той изрази готовността на Турция да оказва необходимата техническа и друга помощ на специализираните български органи с оглед подобряване на резултатите в тази област.
Министър Тантан заяви, че Турция приветства пътя на България към ЕС и ще продължи да ни подкрепя за членството в НАТО.
От името на председателя на Великото Национално събрание на Турция бе предадена покана за посещение на българска парламентарна делегация, която бе приета с благодарност.
От турска страна бе поставен въпросът за решаване на някои възникнали проблеми във визовия режим, от което ще спечелят бизнеса и контактите между хората.
В отговор Йордан Соколов заяви, че България ще положи усилия и ще се стреми изискванията, които ни се поставят във връзка с отпадането на визовия режим, да не се отразят неблагоприятно на двустранните отношения.
Министърът на вътрешните работи на Република Турция г-н Садеттин Тантан се срещна с Комисията по национална сигурност на 38-то Народно събрание.
По време на разговорите председателят на комисията Йордан Бакалов е изразил удовлетворение от доброто сътрудничество между комисиите по национална сигурност на парламентите на България и на Турция.
Той е запознал госта с дебата за престъпността, проведен неотдавна в Народното събрание.
Трябва с общи усилия да преодолеем проблемите, които имаме по пътя ни към ЕС - е отбелязал г-н Бакалов.
Г-н Тантан е подчертал, че добрите взаимоотношения между Турция и България са един от основните фактори за стабилността на Балканите.
Турция ще подкрепя и занапред кандидатурата на България за членство в НАТО, е уверил министърът.
Той е отделил особено внимание на развитието на сътрудничеството по конкретни въпроси, където главна роля имат личните контакти.
В този смисъл г-н Тантан е отправил покана към г-н Бакалов и членове от Комисията по национална сигурност да посетят своите колеги в турския парламент.
По въпроса за борбата с престъпността гостът е споделил, че от 1999 г. в Турция действа Закон за борба срещу организираната престъпност.
Всички партии в турския парламент са подкрепили приемането на този закон, който е намерил добър прием и сред обществото.
Може да се каже, че общите усилия на политиците и на обществото доведоха до положителни резултати в борбата с организираната престъпност - допълнил е гостът.
Министър Тантан е поставил въпроса за опасността от действията на незаконната организация на ПКК в България.
Българските депутати са изказали мнение, че България никога не е позволявала нейната територия да се използва за терористични актове срещу други страни.
Те са уверили госта, че комисията ще направи всичко възможно като законодателен орган, за да подпомогне Министерския съвет за борба срещу действията на различни групировки, свързани с организираната престъпност.
Обмен на курсанти от полицейските академии на двете страни, както и взаимопомощ в областта на техническите средства и информацията е предложил министър Тантан.
Заместник-председателят на Съвета по европейски въпроси Димитър Абаджиев се срещна с посланика на Кралство Швеция у нас г-н Стен Аск.
Тема на разговора са били деветте глави, които ще бъдат открити за обсъждане по време на шведското президентство на ЕС.
Посланик Аск е информирал г-н Абаджиев, че въпросът за премахването на визите за България ще влезе в Пленарна зала в Европейския парламент на 1 март, а на 15 март ще бъде разгледан от Съвета на министрите на ЕС.
Гостуващата у нас германска парламентарна делегация се срещна със Съвета по европейски въпроси в Народното събрание.
Обсъдени бяха въпроси относно интегриране на България в ЕС, а също и задълбочаване на двустранните отношения между германския Бундестаг и българския парламент.
Ръководителят на Групата за приятелство от германския Бундестаг г-н Михаел Щюбген прояви интерес относно бързината на приемането на законите у нас, визовият въпрос след отмяна на визите за България от ЕС, новите документи за самоличност, проблеми на здравеопазването и образованието.
От българска страна г-н Димитър Абаджиев информира гостите за процедурата по приемането на законите в НС и съобщи, че новите документи за самоличност са едни от най-добрите в Европа.
Що се отнася до визовите въпроси г-н Абаджиев подчерта, че с Македония и Югославия България е подписала спогодба за реадмисия, а предстои да се подпише и с Украйна.
Русия за съжаление отказа да подпише спогодба за реадмисия, но в края на юни ще бъде въведен визов режим с Русия, подобно на другите страни като Полша, допълни г-н Абаджиев.
Председателят на Народното събрание Йордан Соколов тази сутрин прие делегацията на Групата за приятелство в германския Бундестаг, водена от председателя на групата Михаел Щюбген.
Германските парламентаристи са на официално посещение у нас по покана на Групата за приятелство България - Германия в българския парламент.
Г-н Соколов заяви на срещата, че сегашното посещение е поредна проява на традиционно добрите, приятелски отношения между двете страни.
Според него подобни контакти надхвърлят значението на парламентарното сътрудничество и се отразяват положително на двустранните отношения като цяло.
България е признателна за оказваната от германска страна подкрепа на основните ни външнополитически цели - членството в ЕС и в НАТО, каза Йордан Соколов.
Особено съществен бе приносът на Германия за решаването на визовия въпрос и за историческите решения от срещата на върха в Ница, на която бе сложен фактически край на Ялтенските споразумения, довели до разделението на Европа, каза той.
Изразена бе и благодарност за помощта, която Бундестагът оказва на българския парламент за обучението на български стажанти в рамките на съществуващата от няколко години програма за сътрудничество.
Благоприятното решаване на визовия въпрос не беше услуга, а израз на признание за постигнатото от страна на България в редица области, заяви председателят на Групата за приятелство в Бундестага Михаел Щюбген.
Той подчерта ясно, че Германия оценява като много добро развитието на отношенията с България не само на политическо равнище, но и в областта на човешките контакти.
На срещата бе изразено общото мнение, че демократичните промени в Югославия създават нова, изключително благоприятна обстановка в Югоизточна Европа, което внася един нов оптимизъм за постигането на крайната цел - изграждането на общ европейски дом.
Създават се всички условия за ускореното развитие на страните от региона, за което съществена роля има нарастването на притока на чуждестранните инвестиции, увеличаването на търговския обмен и развитието на туризма.
Г-н Щюбген посочи, че важен фактор в това отношение е Пактът за стабилност, който според него е от съществено значение за България в същата степен, както и хармонизирането на националното ни законодателство.
Йордан Соколов изтъкна, че една от първите реални стъпки на Пакта ще бъде изграждането на втория мост над р. Дунав, който има не само национално, но и международно значение, тъй като става част от континенталната транспортна инфраструктура и ще съдейства за свободния икономически обмен.
В отговор на проявения от страна на гостите интерес към законите за изборите и за политическите партии Йордан Соколов изтъкна, че те са резултат на продължителни консултации между политическите сили, в хода на които е търсено общото съгласие.
Делегацията на Групата за приятелство с България в Бундестага, се срещна и с колегите си от парламентарната група за приятелство с Германия в НС.
Българските и германските парламентаристи със задоволство констатираха, че настоящото посещение е продължение на отличните контакти между Народното събрание и германския Бундестаг, които се развиват на основата на засилен диалог между двете страни.
България е изключително благодарна за подкрепата на Германия и най-вече за усилията на членовете на Групата за приятелство с България в Бундестага за разрешаване на визовия въпрос, заяви председателят на парламентарната група за приятелство с Германия Йордан Цонев.
Той подчерта, че Германия е стратегически икономически партньор на България и това се потвърждава от факта, че страната ни има най-голям стокообмен с Германия в сравнение с другите страни от ЕС, а също България е привлякла и най-много немски инвестиции за последните няколко години.
На срещата бе отбелязано, че отношенията между двете страни ще се развиват и занапред положително и това безспорно ще допринесе за бързото и пълноценно интегриране на България в ЕС.
Обща бе констатацията, че приоритетни и трайни сфери на двустранното сътрудничество са инфраструктурата, селското стопанство, енергетиката и туризма и парламентите на двете страни могат да изиграят положителна роля за задълбочаване на този процес.
На срещата си с немската делегация зам.-председателите на Комисията по външна и интеграционна политика Иван Тодоров и Петър Башикаров, както и депутатите Анастасия Мозер и Едуард Клайн изтъкнаха активността на групата за приятелство в германския Бундестаг, както и ползотворната и интензивна работа между групите за приятелство на двата парламента.
Отбелязана беше положителната роля на Пакта за стабилност и нашето участие в него.
Българските депутати изказаха благодарност чрез своите гости на правителството на ФРГ за неговата активна роля за отпадане на Шенгенската визова бариера за България, както и за подкрепата за присъединяването на България към ЕС и НАТО.
Беше отбелязана важната роля на ФРГ за развитие на българската икономика като инвеститор и важен партньор в малкия и средния бизнес.
Г-н Михаел Щюбген и останалите участници в делегацията изразиха своето задоволство от развитието на българо-германските отношения.
Бе изказано мнението, че по пътя си към ЕС и НАТО България се е ангажирала по начин, по който другите страни не са го правили.
Важен момент в сътрудничеството между страните в ЕС е създаването на общи корпуси например между Германия и Франция, между Германия и Дания.
Такова двустранно сътрудничество в рамките на сигурността може да бъде създадено и с България преди членството й в ЕС.
Подобна стъпка ще бъде подкрепена от правителството на Германия, изтъкна г-н Щюбген.
Наша препоръка е да участвате активно в инициативите на Пакта за стабилност, допълни гостът.
Бяха обсъдени трудностите, които все още спират чуждестранните инвеститори в България - въпросът със собствеността на земята, данъчното право, митническото законодателство.
Беше обсъдена идеята за създаване на данъчни стимули за чуждестранните инвеститори.
Засилването на рекламата е много важен момент, върху който трябва да се акцентира, спомена г-жа Елерт и изрази своята готовност за помощ в тази насока.
Гостите констатираха факта, че германски капитали навлизат в България, макар и за сега повечето в малкия и средния бизнес.
Положителен пример за развитието на двустранните икономически отношения е заводът за бяла техника "Liebherr", където работят квалифицирани български специалисти, допълни г-н Щюбген.
По време на срещата между съпредседателката на ПГ на Народен съюз - БЗНС,ДП г-жа Анастасия Мозер и посланика на Китай г-н Тяо Мяофа бе обсъдена предизборната обстановка в стрната и задълбочаване на българо-китайските отношения в областта на селското стопанство.
Г-н Мяофа подчерта, че за последните четири години са факт успехите и работата, която е извършило правителството на Иван Костов.
От своя страна г-жа Мозер запозна китайския дипломат с преговорите относно предстоящото споразумение, което Народен съюз трябва да подпише със СДС .
Смятаме, че ОДС е успешна и валидна формула, както преди 4 години, така и за в бъдеще, допълни съпредседателката на ПГ на Народен съюз .
Тя подчерта, че отношенията в ОДС трябва да бъдат поставени на една разумна основа, а що се отнася до ДПС, БЗНС-НС е бил винаги в добри отношения с ДПС .
Г-н Мяофа изрази желание за задълбочаване на връзките между България и Китай в областта на селското стопанство и търговията.
С тържествена церемония - военни почести и освещаване, днес в София беше открита паметна плоча на подпредседателя на XXV-то Народно събрание Димитър Пешев.
През 1943 г. с неговия значим принос беше спряна акцията на тогавашното правителство за изпращане на българските евреи в нацистките концлагери.
Инициатор за поставянето на плочата е учредената наскоро Международна фондация "Димитър Пешев", а поводът е 28-та годишнина от смъртта на видния български политик и демократ.
Паметната плоча пред дома на Д.
Пешев на ул.
"Неофит Рилски" 47 беше открита от председателя на Народното събрание Йордан Соколов.
В словото си за живота и делото на Пешев зам.-председателят на Народното събрание Иван Куртев, председател на Международната фондация "Димитър Пешев", подчерта непреходното значение на неговото дело, което намери широко признание в цял свят.
На откриването присъстваха народни представители, кметът на София Стефан Софиянски, посланикът на Израел Емануел Зисман, представители на ръководството на МВР, близки на Д.
Пешев, представители на еврейската общност у нас, много граждани.
За чест на българския парламент идеята за спасяването на българските евреи през 1943 г. се заражда първо сред тогавашните народни представители и постепенно прераства в широко обществено движение.
Нейн изразител и двигател става Димитър Пешев, който заедно с още 42-ма народни представители изготвя протестно писмо до тогавашния Министър - председател Богдан Филов срещу депортацията на българските евреи в "лагерите на смъртта".
За тази своя дейност през 1943 г. той е бламиран от поста си на зам.-председател на НС.
След 9.IX.1944 г. е осъден от Народния съд като "антисемит".
Тази сутрин във Френското Национално събрание в Париж започна заседанието на Работната група по борбата с организираната престъпност и корупцията към Конференцията на председателите на европейските парламентарни асамблеи.
Срещата се провежда по инициатива на лорд Ръсел Джонстън, председател на Парламентарната асамблея на Съвета на Европа.
В проявата участват председателите на парламентите на Азербайджан, Португалия, Румъния, Франция, Албания, Мексико, Полша, Франция, Испания, Естония, Русия, Хърватия, Италия Лихтенщайн.
Българският парламент е представен от Председателя на Народното събрание Йордан Соколов.
Основно място на срещата днес бе отделено на провежданите политически инициативи на национално ниво, както и на обмяната на мнения по действията на Съвета на Европа в сферата на организираната престъпност и корупцията.
В изказването си пред участниците в срещата Йордан Соколов изтъкна, че след промените в страната през 1997 г., борбата срещу организираната престъпност и корупцията бе обявена за приоритетна задача на законодателната и изпълнителната власт.
Създадената постоянна парламентарна комисия за противодействие на престъпността и корупцията инициира редица мерки, които бяха включени в законодателни актове на Народното събрание в областта на наказателното и наказателно-процесулното право, борбата с изпирането на пари, банковата тайна, охранителното и застрахователното дело, митниците, държавната администрация, държавните и общинските поръчки.
Важна стъпка в тази насока, подчерта г-н Соколов, бе приетият Закон за публичния регистър за деклариране на имуществото и доходите на лица, заемащи висши държавни длъжности.
Тези мерки доведоха до ограничаване влиянието на организираната пръстъпност, до разбиването на контрабандни канали и до възстановяването на част от дължимите пари от кредитните милионери.
Издигнати бяха прегради пред прането на мръсни пари и кражбите на интелектуална собственост, експулсирани бяха чужденци, свързани с международната организирана престъпност, заяви той.
Председателят на Народното събрание информира участниците в срещата и за допълнителни мерки, предприети след изслушване на правителството за политиката му за противодействие на престъпността и охраната на обществения ред - засилено полицейско присъствие в населените места, осигуряване защитата на децата от насилие, противодействие на трафика на хора, оръжия и наркотици, по-строго спазване на режима за притежаване на оръжие, подобряване на кадровия състав на МВР и на професионалната подготовка на служителите на реда.
Участниците в срещата бяха информирани и за внесените от правителството съответни законопроекти за промени в НК и НПК, с които се предвиждат завишени санкции за някои престъпни състави в областта на организираната престъпност.
По отношение на наказателния процес предстои повишаване на ефективността на мерките за неотклонение с цел ускоряване на наказателното преследване при строго спазване правата на страните в процес, заяви г-н Соколов.
Изразявайки високата оценка на България за усилията на Съвета на Европа в борбата против организираната престъпност и корупцията, Йордан Соколов предложи Конференцията на председателите на европейските национални асамблеи да подкрепи дейността на Съвета за приемане на конвенциите в тази област, в това число и чрез провежданите под егидата на СЕ инициативи на Пакта за стабилност, насочени срещу корупцията и организираната престъпност.
Той даде висока оценка на предложението ПАСЕ да обсъди и приеме кодекс на поведение на парламентаристите.
Това ще даде основа националните парламенти да изработят свои кодекси за поведение на депутатите, насочени срещу недопускането на прояви на престъпност и корупция, подчерта Йордан Соколов.
По отношение на регулирането на финансирането на политическите партии като средство за ограничаване на корупцията, Йордан Соколов посочи, че при неотдавнашното приемане на Закона за политическите партии, се е очертала необходимостта и по този въпрос да се въведат единни европейски стандарти.
Отношенията между България и Словакия навлизат в нов етап на активно ползотворно сътрудничество, което трябва да получи практически измерения в периода на преговорите за присъединяване към ЕС, водени от двете страни - бе общото становище на срещата на Председателя на Народното събрание Йордан Соколов с посланика на Словакия у нас Ян Ковач.
Подчертано бе, че по време на неотдавнашното посещение в нашата страна на председателя на словашкия парламент Йозеф Мигаш е постигнато съгласие за обединяване усилията на страните кандидатки с оглед ускоряване на процеса на разширяване на ЕС.
Посланик Ковач предаде официална покана от името на Йозеф Мигаш българска парламентарна делегация, водена от г-н Соколов, да направи официално посещение в Словакия.
Йордан Соколов благодари за отправената покана и подчерта, че активният парламентарен диалог е изключително важен фактор за обмяна на идеи и опит между двете страни с оглед постигането на общите им цели.
Той подчерта, че решенията от Ница за първи път реално извадиха България и Словакия от съветската зона на влияние и категорично демонстрираха ясната политическа воля на ЕС за приемането им в голямото европейско семейство.
Председателят на Народното събрание информира словашкия посланик за политическата ситуация у нас в навечерието на парламентарните избори и изтъкна стремежа и решимостта на правителството изборите да бъдат проведени по най-демократичен и свободен начин, както е било при всички досегашни избори в България след демократичните промени.
Г-н Соколов заяви, че изборите през 2001 г. за парламент и президент за много решителни за бъдещето на страната, тъй като от резултатите им ще зависи дали ще бъде продължен пътя за интеграция на България в ЕС и НАТО или ще има връщане назад.
"Хората в България трябва да разберат, че повтарянето на ситуацията от 1992-1993 г., когато реформите бяха спрени, ще бъде фатално и аз съм убеден, че те го разбират" - каза Йордан Соколов.
Във времето до парламентарните избори на Народното събрание му предстои напрегната законодателна работа, защото предстои да бъдат приети около 30 закона, залегнали в обявената програма на правителството.
Председателят на Народното събрание прие днес и посланика на Алжирската демократична и народна република Белаид Хаджем по повод окончателното му отпътуване от страната.
Посланик Хаджем изрази задоволството си, че по време на мандата си у нас е станал свидетел на дълбоката трансформация, настъпила в България, и превръщането й от една блокирана в икономически и в международен план страна в страна, която се развива възходящо с бързи темпове.
Той подчерта и ролята на парламентите като първоизточник на демокрацията, защото в тях са представени всички основни политически сили и се решават основните въпроси в развитието на държавите.
По време на срещата посланикът информира г-н Соколов за икономическите реформи в Алжир, в резултат на което голяма част от държавния сектор е приватизирана и е нараснал обема на чуждестранните инвестиции.
Съществуват много сериозни възможности за износ на българска селскостопанска продукция в Алжир, които трябва да се използват във взаимна изгода, заяви г-н Хаджем.
Г-н Соколов благодари на посланик Хаджем за успешната му работа у нас за развитието на двустранните отношения и изтъкна, че приоритетното значение на отношенията с ЕС ни най-малко не означава подценяване на традиционните връзки с държави като Алжир, където в предишни години много българи са работели.
Постигнатата през последните 3 години икономическа, политическа и финансова стабилност в България стана реалност, въпреки трудностите, които хората неизбежно трябваше да преживеят в хода на реформите, каза председателят на парламента.
Извършените дълбоки реформи в различни области изискваха големи усилия и е необходимо известно време, за да можем всички да почувстваме резултатите от тях, заяви г-н Соколов.
Според него в нито едно от направленията на извършените промени не са допуснати грешки и това бе оценено от ЕС с отправената покана за преговори за членство.
От името на председателя на парламента на Алжир той отправи покана българска парламентарна делегация, водена от г-н Соколов, да направи посещение в Алжир.
Председателят на Народното събрание Йордан Соколов днес разговаря с г-жа Бриджет Чарнота, директор на Бюрото за техническо съдействие и информационен обмен на Европейската комисия.
Бюрото е в рамките на Главна дирекция "Разширяване на ЕС" и основната му задача е провеждането на специализирани програми за подпомагане на процеса на присъединяване на страните кандидатки за членство в ЕС.
По време на срещата бе изразено общо задоволство от досегашните резултати от сътрудничеството с българския парламент и по-специално в областта на сближаването на националното ни законодателство с европейските правни норми.
Като изрази благодарност за оказваната помощ г-н Соколов подчерта необходимостта от разширяване на съвместната дейност в тази област, тъй като това отговаря напълно на основния външнополитически приоритет на България за членство в ЕС.
Гостенката бе широко информирана за дейността на Съвета по европейските въпроси, чията основна задача е ускореното приемане на европейското законодателство на национлно ниво.
В Народното събрание като отделно административно звено е създадена дирекция по европейските въпроси, която извършва компетентно проучване на нормативните актове на ЕС с оглед прилагането им в българското законодателство.
Г-жа Чарнота бе информирана и за успешния ход на преговорите с ЕС и намерението на България да приключи преговорите през 2006-2007 г.
Председателят на парламента изтъкна необходимостта от широко информиране на обществеността за цялостната дейност на НС за хармонизиране на законодателството ни и подчерта ролята на създадения през 2000 г.
Парламентарен информационен център, където всички граждани и обществени и неправителствени организации могат да получат цялата необходима по тези въпроси.
Г-жа Чарнота изрази високата си оценка от досегашното сътрудничество с НС и предложи провеждането на нови програми, в рамките на които народни представители да се запознаят обстойно със законодателното решаване на въпроси от областта на селското стопанство, околната среда и социалната сфера.
Председателят на Народното събрание Йордан Соколов днес прие посланика на Унгария у нас Бела Коложи.
Парламентарните контакти между България и Унгария се развиват изключително ползотворно и това ще намери потвърждение по време на предстоящите през тази година посещения у нас на министър-председателя на Унгария Виктор Орбан и унгарския президент Ференц Мадъл, бе констатирано на срещата.
Г-н Соколов подчерта, че парламентите на България и Унгария си сътрудничат особено успешно в областта на хармонизацията на законодателството и борбата с организираната престъпност.
От името на председателя на унгарския парламент Янош Адер, посланик Коложи предаде официална покана до г-н Соколов за участие в срещата на председателите на парламентите на страните от ЦЕИ, която ще се проведе на 30 март т.г.в Будапеща.
Председателят на Народното събрание Йордан Соколов изтъкна значението на ЦЕИ като международен форум за ефективно взаимодействие между страните участнички.
Гостуващата у нас делегация на двете камари на парламента на Кралство Белгия днес бе приета от председателя на Народното събрание Йордан Соколов.
В делегацията влизат г-жа Фиете Моерман - депутат в Камарата на представителите и г-жа Лейлой, член на Сената на Кралство Белгия.
Както е известно на 24 ноември 2000 г. в Брюксел беше подписан Протокол за сътрудничество между Федералния парламент на Белгия и Народното събрание на Република България и по време на сегашната визита белгийските парламентаристи ще имат срещи и разговори в Народното събрание, свързани с изготвянето на конкретна програма за сътрудничество между двата парламента.
Сътрудничеството ще се осъществява както на парламентарно, така и на административно равнище.
Подобни споразумения за сътрудничество белгийския парламент има само с парламентите на България и Словакия.
Г-н Соколов подчерта, че реализирането на програмата за сътрудничество ще има голямо значение за успешното хармонизиране на българското законодателство с европейските правни норми и ще съдейства за подобряването на работата на парламента като цяло, на неговите комисии и на отделните административни звена.
Председателят на Народното събрание изрази убедеността си, че в резултат на сътрудничеството между двата парламента ще се подобрят техническите, административните и институционалните възможности на Народното събрание в процеса на присъединяване.
По-късно белгийската делегация ще се срещне с Главния секретар на Народното събрание, с директорите на дирекции в НС, а от 15.00 ч. в зала "Запад" - с членовете на Съвета по европейските въпроси.
Демократичните промени в Югославия дават реална възможност България и Югославия заедно с останалите страни от региона да извървят своя общ път към обединена Европа и да превърнат Балканите в зона на разбирателство, добросъседство и сътрудничество, заяви председателят на парламента Йордан Соколов на среща с външния министър на Югославия Горан Свиланович.
Министър Свиланович бе на еднодневно официално посещение у нас по покана на външния министър Надежда Михайлова.
Г-н Соколов изрази увереността си, че двустранните отношения навлизат в нов етап, което намира подкрепата както на политическите дейци, така и на двата народа.
Изразена бе готовността на нашата страна да сподели целия си опит в извършването на трудните реформи за изграждане на демократична и правова държава с пазарна икономика.
Активизирането на парламентарните връзки, подчерта г-н Соколов, ще подпомогне цялостното развитие на двустранните отношения, а постигнатото от България в законодателната сфера може да бъде от значителна полза за Югославия.
Решителното провеждане на реформите и единството на демократичните сили са гаранция за успеха на промените, посочи Йордан Соколов.
Министър Свиланович изтъкна, че новият етап, в който е навлязла Югославия, прекъсва един непрекъснат цикъл на войни.
Той изрази желанието на неговата страна за развитие на връзките с България в областта на икономиката, културното сътрудничество и търговията.
Изтъкнато бе, че подписаното днес споразумение с България за реадмисия премахва опасността от въвеждане на визови ограничения от българска страна - нещо, което ще облекчи бизнесконтактите и ще съдейства за сближаването на двата народа.
Големите предизвикателства пред Югославия са бъдещето на федерацията и статута на Косово, подчерта Свиланович, и решаването им ще съдейства за стабилността и мира на Балканите.
Г-н Соколов потвърди българската позиция, че проблемът за Косово трябва да бъде решен в рамките на Югославия като от съществено значение е запазването на целостта на федерацията.
На срещата бяха обменени мнения за перспективите на Пакта за стабилност е неговото значение за страните от региона и бе изразено желанието на България и Югославия да си сътрудничат в борбата с организираната престъпност.
Със среща с Председателя на Народното събрание Йордан Соколов днес започна визитата на гостуващата у нас делегация на Народното събрание на Иран, водена от председателя му Мехди Каруби.
Делегацията е на официално посещение до петък и включва депутати, трима министри - на търговията Мохамад Шариатмадари, на транспорта Рахман Дадман и на образованието, Мостафа Моин, както и зам.-министърът на външните работи Мохамад Али Хади.
На срещата бяха обсъдени бе потвърдено желанието на България и Иран за развитие на сътрудничеството между в различни области, като акцентът бе поставен на разширяването на парламентарните контакти.
Г-н Соколов изрази увереност, че предстоящите срещи в България ще дадат възможност за активизиране на връзките между двете страни в икономиката, науката и културата.
Според Председателя на иранския парламент Мехди Каруби съставът на делегацията, показва желанието на Иран за развитие на отношенията с България.
Той каза, че е оптимист за развитието на двустранните отношения и покани българска парламентарна делегация да посети Иран.
Гостът се разписа в Почетната книга на Народното събрание.
По-късно на среща с цялата иранска делегация г-н Соколов запозна гостите с цялостната дейност на Народното събрание.
След напрегната законодателна работа през последните 3 години парламентът прие законовата рамка на реформите, заяви г-н Соколов.
С това бе открит пътя на промените в редица важни области - здравеопазването икономиката, администрацията, образованието, пенсионното осигуряване, съдебната власт.
В икономическата и финансовата сфера беше постигната стабилност, нарасна валутния резерв, а инфлацията бе сведена до нормални размери.
Приетият бюджет за 2001 г. създава условия за икономически растеж и чувствително подобряване социалното положение на хората, каза Йордан Соколов.
България стриктно се придържа към поетите международни ангажименти и създава необходимите условия за културното развитие на малцинствата и интеграцията им в българското общество, подчерта председателят на българския парламент.
Председателят на Народното събрание на Иран Мехди Каруби на свой ред запозна г-н Соколов с устройството и дейността на законодателния орган на Иран като подчерта върховенството му в управлението на държавата, определено в Конституцията.
Министърът на търговията Мохаммад Шариатмадари подчерта, че и в неговата страна е в ход процеса на приватизация.
Либерализира се вносно-износния режим и предстои приемане на закон за чуждестранните инвестиции, с което техния размер да нарасне чувствително.
Според министъра на образованието, науката и изследванията Мостафа Моин на предстоящите срещи с българския му колега и с представителите на научните среди у нас ще бъдат обсъдени конкретни планове за сътрудничество в научната област.
2001 година е обявена за "Година на диалог между цивилизациите" и по този начин двете страни ще дадат приноса си за осъществяване на практика на тази идея, заяви министър Моин.
След срещата пред журналисти двамата председатели определиха проведените разговори като успешни и ползотворни.
Информирахме се взаимно за успехите на реформите, които са в ход и в двете страни, каза Йордан Соколов.
Акцент на срещата между членовете на Групите за приятелство на иранския и българския парламенти бе ролята на двустранните контакти на парламентарно равнище за разширяване на икономическо сътрудничество и най-вече за увеличаване на стокообмена между България и Иран.
Г-н Сейед Мохаммад Казем Мортазави - председател на Ирано-българското парламентарно дружество подчерта, че отношенията между двете страни съществуват над 100 години и е от голямо значение двете страни да си сътрудничат в различни области на политическия и икономически живот.
От иранска страна беше направено предложение за сътрудничество в борбата срещу производството и търговията с наркотици.
След срещите делегацията присъства на заседанието на парламента в пленарна зала, където бе приветствана от народното представителство.
От името на иранската делегация г-н Мехди Каруби поднесе венци на Паметника на Незнайния войн.
Днес следобед председателят на парламента на Иран ще се срещне с министъра на външните работи Надежда Михайлова, с премиера Иван Костов и президента Петър Стоянов.
Председателят на Народното събрание Йордан Соколов изпрати поздравителна телеграма до Драган Маршичанин по повод избирането му за Председател на Скупщината на Сърбия, в която се казва:
От името на XXXVIII-то Народно събрание на Република България и лично от мое име най-сърдечно Ви поздравявам с избирането Ви за Председател на Скупщината на Сърбия.
Историческият успех, постигнат от демократичните сили на първите демократични избори, стана триумф на свободния избор на сръбския народ за извършване на радикални промени в обществения живот и за достойно място на страната на картата на демократична Европа.
Убедителното мнозинство на демократичните сили в новия сръбски парламент, на който имате честта да сте председател, е предпоставка за активна и ползотворна законодателна дейност, насочена към реализиране очакванията на хората.
Искам да Ви уверя, че в това отношение можете изцяло да разчитате на съдействието на българския парламент както в областта на законодателството, така и в рамките на европейското и регионалното сътрудничество.
Господин Председател, Като Ви пожелавам успех в трудната и отговорна работа, оставам с най-добри чувства към Вас и се надявам, че парламентите на двете страни ще съдействат в най-голяма степен за приятелските отношения между нашите две страни и народи.
Гостуващата у нас парламентарна делегация от Република Корея, водена от председателя на Групата за приятелство с българския парламент Ким Мюнг Суп, днес бе приета от Председателя на Народното събрание Йордан Соколов.
Г-н Соколов посочи, че между двете страни съществуват приятелски отношения и парламентарните връзки могат да изиграят важна роля за развитието им в областта на икономиката, търговията и културата.
Общо бе мнението, че в това отношение голямо е значението на сътрудничеството между парламентаристите от групите за приятелство.
Гостите бяха информирани за хода на реформите у нас и за успешното провеждане на преговорите за членство в ЕС.
Постигнатите резултати в преструктурирането на икономиката създават необходимите условия за бърз икономически растеж, за което България разчита и на навлизането на нови чуждестранни инвеститори, подчерта председателят на българския парламент.
Той заяви, че приоритетното значение на членството в ЕС за България не е пречка за интензивното развитие на търговските отношения с Република Корея.
Ръководителят на корейската делегация г-н Суп изрази високата оценка на неговата страна за провежданите у нас реформи в сферата на демократизацията и изграждането на пазарна икономика.
Като голям успех на България бяха оценени преговорите за присъединяване и премахването на визовите ограничения.
Гостите изразиха желание за активно сътрудничество между парламентаристите на двете страни и отправиха покана за посещение на българска делегация, водена от председателя на Народното събрание, в Република Корея.
На срещата бяха обменени мнения за развитието на процеса на обединение на Корея.
Г-н Соколов подчерта подкрепата на България за мирния процес на Корейския полуостров, който да доведе до окончателното обединение на страната.
По-късно гостите се срещнаха с членовете на Групата за приятелство с Корея в НС.
Участваха председателят на групата Асен Агов, зам-председателят Анастасия Мозер и депутатите Стоян Райчевски, Камен Костадинов и Иван Бойков.
И двете страни подчертаха успешното развитие на отношенията между България и Корея, особено през последните години.
Г-н Агов подчерта, че съществуват реални перспективи за задълбочаване на търговските и икономическите връзки с оглед бъдещото членство на България в Европейския съюз, свидетелство за което е присъствието на фирмите "ДЕУ" и "Хюндай" у нас.
Г-н Суп изтъкна, че 10-годишната история на нашите дипломатически взаимоотношения е много динамична.
В политически план бе изразено очакването България да подкрепи усилията за обединяването на Северна и Южна Корея.
Той отбеляза, че евентуалното намаляване на митническите тарифи между двете страни ще даде нов тласък на търговските контакти и изрази увереност, че двата парламента ще направят необходимото за подобряване на нормативната база на двустранното сътрудничество.
От своя страна г-н Агов заяви, че българският народ, който е живял при комунизма, разбира много добре трагедията на разделения корейски народ.
Именно за това нашият глас, заедно с гласа на другите народи от Централна Европа ще бъде силен в защита на обединението на корейците, защото този последен анахронизъм от времето на "студената война" трябва да бъде решен своевременно, както иска корейският народ, каза той.
Що се отнася до намаляването на митническите тарифи между двете страни, г-н Агов подчерта, че те ще намерят своето място в целия пакет от мерки за промени в нашето законодателство.
Председателят на Народното събрание Йордан Соколов се срещна с новоназначения посланик на Словения г-жа Ида Мочивник.
Радваме се на приятелски отношения, които са от взаимен интерес и парламентите на България и Словения могат да играят важна роля за задълбочаването на този процес, каза г-н Соколов.
България е постигнала значителни успехи в областта на хармонизация на националното законодателство с европейското и това е заслуга на сегашното Народно събрание, изтъкна Йордан Соколов.
Предстои много напрегната работа до края на мандата на 38-то Народно събрание, във връзка с отворените глави за преговори с ЕС, допълни той.
Нашето желание е да развием контактите с България на всички нива и стабилизирането на обстановката в Югославия ще спомогне много за бизнес контактите между двете страни, заяви г-жа Мочивник.
Българска парламентарна делегация ще посети Словения през втората половина на месец февруари по покана на председателя на словенския парламент, стана ясно по време на срещата.
Активният политически диалог ще продължи и с посещение на министър председателя Иван Костов в Словения, словенски бизнес посещения в България и визита на словенския президент по покана на Петър Стоянов.
Председателят на Народното събрание Йордан Соколов днес прие новоназначения посланик на Венецуела у нас г-н Буанерхес Муньос.
На срещата бе изразено общото становище, че парламентарните връзки създават много добра основа за развитието на двустранните отношения.
В този дух бе и предаденото послание от председателя на парламента на Венецуела Уйлям Лара за размяна на парламентарни делегации.
Г-н Соколов приветства това предложение като практическа възможност за обмяна на опит в областта на законодателството.
Приоритетното значение на отношенията на нашата страна с Европейския съюз не изключва създаването на предпоставки за нова динамика в отношенията със страните от Латинска Америка, заяви г-н Соколов.
Председателят на Народното събрание обстойно информира госта за успешния ход на преговорите за членство в ЕС и изрази очакванията на България по време на шведското председателство да бъдат открити общо 20 глави, а до края на белгийското председателство /декември 2001 г./ - всички оставащи глави по преговорите.
Със среща с председателя на Народното събрание Йордан Соколов тази сутрин започна официалното посещение у нас на парламентарната делегация от Словашката Република, водена от Председателя на Националния съвет на страната г-н Йозеф Мигаш.
На срещата бе констатирано, че двете страни имат много сходни проблеми за решаване и в това отношение от особена полза е обмяната на опит между парламентите.
Обсъден бе ходът на преговорите за присъединяване, които България и Словакия водят с ЕС.
Г-н Соколов информира госта за напредъка на нашата страна в процеса на хармонизиране на законодателството и изтъкна ролята на създадения Съвет по европейските въпроси.
От българска страна бе подчертана ролята на парламентите за активизиране на двустранните отношения в областта на икономиката, търговията и културните връзки.
България е удовлетворена от решаването на визовия въпрос и от решенията в Ница, заяви Председателят на българския парламент, защото определиха ясно геополитическото място на нашата страна в Европа.
Г-н Мигаш подчерта, че между България и Словакия няма никакви спорни въпроси в политическата и икономическата сфера.
Стокооборотът между тях нараства, а през последните години словашки инвестиции навлизат в българската икономика.
Ролята на парламентите е, подчерта той, да стимулират правителствата на двете страни процесите на сътрудничество да продължават.
Председателят на Националния съвет на Словакия потвърди, че членството в ЕС е приоритет и за Словакия и изтъкна, че в хода на преговорите с ЕС от голямо значение е сътрудничеството между страните кандидатки, които трябва да отстояват позиции от общ интерес по ключовите теми на преговорите - селското стопанство, защитата на околната среда и др.
Г-н Соколов подкрепи виждането, че е необходимо да се настоява пред европейските институции за увеличаване на срока за решаването на тези въпроси, тъй като това изисква неимоверно големи инвестиции от кандидатстващите страни.
Двамата председатели обсъдиха хода на Пакта за стабилност за Югоизточна Европа и изразиха мнението, че са необходими допълнителни усилия за превръщането му в действен инструмент за икономическия подем на региона.
Председателят на Националния съвет отправи официална покана за посещение в Словакия на българска парламентарна делегация, водена от г-н Соколов.
Поканата бе приета с благодарност.
Гостът се разписа в Почетната книга на Народното събрание и му бе връчен Почетен медал-плакет.
Председателят на Комисията по външна и интеграционна политика Асен Агов се срещна днес с посланика на Кралство Швеция у нас Стен Аск.
Основна тема на разговора бе шведското председателство на Европейския съюз.
Посланик Аск представи основните приоритети, които стоят пред Швеция през следващите шест месеца - процесът на разширяване, проблемите на заетостта и околната среда.
Той изрази увереност, че през този период България ще отвори девет нови глави в преговорите за присъединяване към ЕС.
Председателят на Комисията по външна и интеграционна политика Асен Агов високо оцени програмата на шведското председателство на ЕС и благодари за подкрепата на Швеция за изваждането на България от негативния визов списък.
По повод годишнината от смъртта на председателя на 36-то Народно събрание Стефан Савов на ул.
"Ген. Паренсов" 39 в София бе открита паметна плоча.
Надписът на паметния знак гласи : "В този дом живя големият политик, един от най-ярките дейци на демократична България, видният парламентарист, възстановител и дългогодишен председател на Демократическата партия Стефан Савов".
Плочата бе открита от министър-председателя на Република България Иван Костов и от лидера на Демократическата партия Александър Праматарски.
На церемонията присъстваха зам.председателят на НС Александър Джеров, председателката на ПГ на СДС Екатерина Михайлова, депутати, граждани и журналисти.
Отношенията между България и Украйна няма да се повлияят от евентуална промяна на визовия режим между двете страни, тъй като е налице политическа воля за развитието им в духа на приятелството и сътрудничеството, бе заявено на днешната среща на председателя на Народното събрание Йордан Соколов с посланика на Украйна у нас Вячеслав Похвалски.
Председателят на парламента посочи, че въвеждането на визови ограничения от българска страна е продиктувано от поставените към нас изисквания от ЕС.
В същото време, каза Йордан Соколов, България желае това да не попречи на отношенията й с приятелски страни като Украйна и смята да въведе за тях възможно най-облекчен визов режим.
Подписаното споразумение за реадмисия създава предпоставките за въвеждане на облекчен режим за пътувания на украйнските граждани у нас, заяви г-н Соколов.
От своя страна посланик Похвалски изрази надежда, че българската страна ще въведе такава форма на визов режим по отношение на Украйна, която, от една страна, да отчита националните интереси на България и нейната геополитическа ориентация, и от друга - да не засегне обикновените украйнски граждани.
Украйна е един от стратегическите ни партньори в търговско-икономическата сфера, независимо, че отношенията със страните от ЕС имат приоритетно място, каза председателят на българския парламент.
България има интерес от развитието на връзките в различни области, по-специално в туризма, тъй като украйнските граждани са едни от традиционните посетители на черноморските ни курорти, каза Йордан Соколов.
Председателят на Народното събрание Йордан Соколов днес се срещна с първата жена-космонавт Валентина Терешкова, която е ръководител на Руския център за международно сътрудничество и член на правителството на Руската Федерация.
Тя е на посещение у нас по повод проявите, свързани с отбелязването на 10-та годишнина на Федерацията за приятелство с народите на Русия и ОНД.
Г-н Соколов изрази възхищението и уважението, с което у нас се ползва първата жена, полетяла в космическото пространство.
Той изтъкна ролята на парламентите за извършване на демократичните промени в периода на преход и посочи, че връзките между парламентаристите от двете страни са на добро ниво.
Йордан Соколов подчерта, че членството в ЕС е неоспорим приоритет на българската външна политика, тъй като това е пътят за издигане равнището на българската икономика и на стандарта на живот на хората.
В същото време, посочи той, България има реален интерес от задълбочаване на икономическите връзки с Русия, тъй като тя е традиционен пазар за много български стоки.
В това отношение, заяви г-н Соколов, един от проблемите са високите вносни мита, които правят стоките неконкурентноспособни.
На срещата стана ясно, че този и други въпроси предстои да бъдат обсъдени на следващото заседание на Смесената правителствена комисия, където си очаква приемането на конкретни мерки за развитие на двустранното сътрудничество на взаимноизгодна основа.
На срещата присъства и посланикът на Русия у нас Владимир Титов.
Българският парламент и Сенатът на Италия подписаха днес Меморандум за сътрудничество, с който се поставят основите на дългосрочно партньорство между парламентаристите от двете страни.
Документът бе подписан от Председателя на Народното събрание Йордан Соколов и гостуващия по негова покана у нас председател на Сената на Италия Никола Манчино.
Предвижда се размяна на посещения на делегации на двата парламента, задълбочаване на връзките на ниво комисии и групи за приятелство, както и установяване на по-тесни връзки между парламентарните администрации.
Меморандумът включва провеждането на редовни консултации за обмяна на опит в областта на законодателните процедури и контрола и сътрудничество между парламентаристите на двете страни в рамките на ПА на ОССЕ, ПА на Съвета на Европа и други интерпарламентарни делегации.
На състоялата се по-рано среща между двамата председатели беше подчертано значението на подобни споразумения като конкретен израз на реалното сътрудничество.
Г-н Соколов запозна госта с успешния ход на реформите в България и усилията на правителството и парламента в преговорния процес за членство в ЕС.
Заявено бе, че тези преговори са променили характера на работа на българския парламент и сега усилията му са насочени към онези теми, които са предмет на преговорите.
Създаденият Съвет по европейски въпроси се оказа изключително удачна форма за по-бързото приемане на законите, които са свързани с хармонизацията на българското законодателство.с европейското право, каза Йордан Соколов и изрази увереност, че опитът на Италия ще бъде от голяма полза за нашата страна.
Председателят на парламента днес следобед се срещна с министъра на националната отбрана на Португалия Жулиу Калдаш.
Правителството и парламента на България полагат необходимите усилия за успешното извършване на реформата в Българската армия, заяви г-н Соколов.
В бюджета на страната за следващата година разходите за отбрана са увеличени с 15 на сто, посочи той.
Приетите от парламента Концепция за национална сигурност и Военна доктрина на страната определят основните посоки на промените в българската армия с оглед достигане критериите за членство в НАТО, каза Йордан Соколов и потвърди приоритетното значение за България на членството й в Североатлантическия пакт.
Обсъдена бе и обстановката в Косово през последните седмици и бе изразена общата позиция, че присъствието на силите на НАТО в Косово е гаранция за стабилност.
По повод успешното решение на въпроса за визите г-н Соколов заяви, че с това страните от ЕС са изразили доверието си към България и ясно са определили позицията си за геополитическата й принадлежност.
Министър Калдаш потвърди твърдата подкрепа на Португалия за българското членство в НАТО и изрази готовността на своята страна да оказва всестранна подкрепа на военната реформа у нас.
С приемането на Съвместна декларация днес сутринта в кипърската столица Лимасол приключи работата си X-та среща на Председателя на европейския парламент с председателите на парламентите на страните, участващи в процеса на разширяването на ЕС.
Приета бе българската поправка в документа, предложена от Председателя на народното събрание Йордан Соколов, с която председателите на парламентите на страните участнички в срещата подкрепят препоръките на Европейската комисия и на Европейския парламент България и Румъния да бъдат извадени от негативния шенгенски списък и на техните граждани да бъде предоставен безусловен безвизов режим.
В декларацията страните участнички изразяват удовлетворението си от ангажираността на Европейския парламент към процеса на разширяване и настояват Европейската комисия и страните членки на ЕС да ускорят този процес с оглед Европейският съюз да бъде готов за разширяването към 2002 г.
Изразява се становището, че Междуправителствената конференция ще даде възможност ЕС да гарантира по-нататъшното развитие на процеса на евроинтеграция.
В декларацията участниците в срещата изразяват убедеността си, че европейската ориентация на страните кандидатки не е конкурентен процес, а историческа възможност.
Посочва се, че напредъкът на всяка отделна страна е от полза за останалите страни и за да се възползват от този опит страните трябва да укрепват парламентарното сътрудничество помежду си.
На вчерашното вечерно заседание Председателят на Народното събрание Йордан Соколов направи изказване в хода на дискусията по Хартата за основните права на ЕС.
Г-н Соколов заяви, че Хартата е израз на приоритетното значение, което Европейският съюз придава на гарантирането и закрилата на правата на човека и основните свободи.
България приветства завършването на работата по текста на Хартата и предстоящото й приемане от Европейския съвет в Ница.
Спирайки се на юридическия статут на проекта за Харта, г-н Соколов посочи необходимостта да бъдат обсъдени някои проблеми, свързани със съдържанието на документа и правните му последици.
Той посочи, че именно поради тяхната сложност в разискванията на X-та среща е била застъпена тезата за въвеждане на постепенност в придаването на обвързваща сила на Хартата.
Йордан Соколов изрази българската позиция органите и институциите на Европейския съюз да бъдат обвързани не само с Хартата, но и с Европейската конвенция за правата на човека с оглед хармонизирането на европейската система за защита правата на човека и избягването на нови разделителни линии в Европа.
Председателят на Народното събрание подкрепи препоръките на ПА на Съвета на Европа и на Европейския парламент да се предприемат необходимите стъпки за присъединяване на Европейския съюз към Европейската конвенция за правата на човека.
Това ще бъде от полза за ефективността на защитата на човешките права в цяла Европа, посочи в изказването си Йордан Соколов.
Председателят на Народното събрание Йордан Соколов се завръща днес, 28 ноември, 18.00 ч., Праветелствена зала, летище София.
В Кипър започна 10-та среща на Председателя на Европейския парламент с председателите на парламентите на страните, участващи в процеса на разширяването на ЕС/ Кипър, 27 - 28 ноември 2000 г./.
На откритата тази сутрин в Лимасол, Кипър, X-та среща на Председателя на европейския парламент с председателите на парламентите на страните, участващи в процеса на разширяването на ЕС, официално изказване направи Председателят на Народното събрание Йордан Соколов.
Г-н Соколов взе участие в дискусията по една от основните теми на срещата - развитието на процеса на разширяване на ЕС.
В изказването си Йордан Соколов посочи, че сегашната среща се провежда в особено важен момент на процеса на разширяване на Европейския съюз след като вече са публикувани годишните доклади на Европейската комисия за напредъка на страните - кандидатки и предстоящата сесия на Европейския съвет в Ница, която ще се занимае с институционалните реформи на Съюза.
Като изтъкна голямото значение на редовните годишни доклади на Европейската комисия като елемент от конструктивния диалог с институциите на Европейския съюз по подготовката на България за членство, председателят на българския парламент изрази задоволството на нашата страна от факта, че тазгодишния доклад отчита една година на стабилен и непрекъснат напредък към членство от страна на България и по трите групи от критерии, които са предмет на прегледа.
В същото време, изтъкна г-н Соколов, българската страна анализира и някои посочени в доклада слабости, по които има вече определени предварителни бележки.
Докладът констатира, че България изпълнява политическите критерии от Копенхаген, като същевременно отбелязва и някои несъвършенства по отношение на съдебната реформа, борбата с корупцията и интеграцията на ромското население.
Като съзнаваме, че и в трите насоки следва да се положат още усилия за подобряване на положението, нашата страна е на мнение, че в европейската действителност това не са проблеми, специфични само за България, и че тя не е най-изостаналата в тяхното разрешаване, каза Йордан Соколов.
Българската страна приема повечето от препоръките в икономическата област, но същевременно е убедена, че постигнатият напредък в резултат на последователната политика на икономически реформи през последните три години не дава основание за констатацията в доклада, че България няма "напълно функционираща пазарна икономика", заяви Йордан Соколов.
Що се отнася до втория икономически критерий - този относно конкурентноспособността - България е убедена, че успешният ход на икономическите реформи е доказателство, че нашата страна ще се справи с конкретния натиск и пазарните сили в средносрочна перспектива, каза той.
Посочени бяха обнадеждаващи изгледи, заложени и в проектобюджета за 2001 г., обсъждан понастоящем в Народното събрание - растеж на брутния вътрешен продукт от 5 на сто, инфлация в края на годината 3,5 на сто, осигуряване на нови 50 хил.работни места, увеличение с 22 на сто на разходите за образованието, със 17 на сто за здравеопазването, вдигане на бюджетната заплата с 22 на сто, повишение на пенсиите с 10 на сто.
По-нататък в своето изказване председателят на Народното събрание изтъкна и значително ускорените темпове на хармонизацията на българското законодателство с европейското право с оглед на стриктното изпълнение на поетите в преговорите задължения и заяви, че възприетият от правителството график се изпълнява успешно.
За ангажираността на България с процеса на прогресивно сближаване с европейското право свидетелства досегашният успешен ход на преговорите с Европейския съюз.
Откриват се перспективи през идната година те да обхванат всички области на достиженията на европейската общност, а членството в Европейския съюз да бъде постигнато към 2006 г.
В тази връзка г-н Соколов подчерта, че България оценява високо възприетия при преговорите подход всеки кандидат да бъде преценяван според собствените му постижения.
Специално място в изказването си председателят на Народното събрание отдели на проблема с визовия режим за българските граждани в страните от Европейския съюз, който пречи на контактите със страните от Европейския съюз и поставя нашата страна в неравноправно положение в сравнение с другите страни - кандидатки.
Този въпрос предизвиква силното недоволство в българските граждани, изтъкна г-н Соколов.
За да се съобрази с изискванията на шенгенската система България е приела редица законови и административни мерки, с което постигна значителен напредък в областта на правосъдието и вътрешните работи, по-специално по въпросите на граничния контрол, паспортния режим, документите за самоличност, имиграцията и др.
Това беше отчетено от Европейската комисия, която направи предложение, подкрепено и от Европейския парламент, за изваждане на България от негативния визов списък и за предоставяне на безусловен визов режим на българските граждани, каза Йордан Соколов.
Той заяви безпокойството на българската общественост, че въпреки тези препоръки, въпреки успешния ход на преговорите за членство и констатирания напредък на България, Съветът на министрите на правосъдието и вътрешните работи може да съхрани визовия режим за българския гражданин.
Посочено бе, че това безпокойство бе изразено в решението на Народното събрание от 10 ноември т.г., с което се настоява Съветът на министрите на правосъдието и вътрешните работи да приеме решение за въвеждане на безусловен безвизов режим за българските граждани.
Йордан Соколов предложи сегашната X-та среща да подкрепи препоръките на Европейската комисия на Европейския парламент за изваждане на България и Румъния от негативния шенгенски списък и за предоставяне на безусловен безвизов режим на гражданите на тези две страни.
В този смисъл той внесе предложение за поправка в текста на проекта за резолюция на срещата и изрази надежда, че всички участници ще го подкрепят.
В заключение Йордан Соколов подчерта значението, което завършващата тези дни Междуправителствена конференция по институционалните реформи на Европейския съюз има за финализиране на процеса на разширяване на Съюза.
Надяваме се, каза той, че Европейският съвет в Ница ще намери сполучливи решения по въпросите, които са условие за запазването на един силен, единен и ефективен Европейски съюз - общността, в която ние бихме искали да членуваме.
На утрешното заседание на срещата Председателят на Народното събрание Йордан Соколов ще направи изказване в рамките на дискусията по Хартата на основните права.
Информация за срещата в Кипър :
Участват парламентарни делегации от България, Кипър, Чешката Република, Естония, Унгария, Латвия, Литва, Малта, Полша, Румъния, Словакия и Словения.
Делегацията на Европейския парламент се ръководи от заместник-председателя на ЕП Гуидо Подеста, който отговаря за процеса на разширяването.
Домакин на срещата е председателят на Камарата на представителите на Република Кипър Спирос Киприану.
Освен по въпроса за развитието на процеса на разширяване дневният ред на X-та среща предвижда дискусия и по Междуправителствената конференция и Хартата на основните права на ЕС.
Протокол за сътрудничество между парламентите на България и Кралство Белгия подписаха днес в Брюксел Председателят на Народното събрание Йордан Соколов и председателите на двете камари на белгийския парламент г-н Херман де Кроо, председател на Камарата на представителите, и г-н Арман Де Декер, председател на Сената.
Протоколът за сътрудничество е за срок от две години.
В рамките на това сътрудничество шест български делегации ще посетят парламента в Белгия за обмяна на опит.
Основната цел на документа е засилването на техническите, административните и институционалните възможности на Народното събрание в процеса на присъединяване, което ще се реализира посредством изпълнението на конкретни програми в различни области :подготовка на българското законодателство с оглед въвеждането на нормите на европейското право, запознаване с ролята на националните парламенти в процеса на въвеждане на директивите на ЕС в националното право, подобряване на парламентарния контрол върху процеса, свързан с приемането на европейското законодателство и прилагането на решенията, отнасящи се до присъединяването на българия към ЕС, подобряване на методите на работа на парламента в рамките на въвеждането на постиженията на европейското право, включително и чрез организацията на правните служби, на парламентарните комисии и на пленарните заседания.
На пресконференция за български и чуждестранни журналисти г-н Соколов подчерта, че подписаният протокол е акт на подкрепа за усилията на България за присъединяване към ЕС.
Той посочи, че това е първия акт на парламентарно сътрудничество, който българският парламент сключва с друг национален парламент с оглед подпомагане евроинтеграцията на нашата страна.
На състоялата се по-рано среща председателите на двете камари на белгийския парламент са потвърдили подкрепата си за изваждането на България от негативния Шенгенски списък и безвизовото пътуване на българските граждани в страните от ЕС, както и за присъединяването на България към европейските и евроатлантическите структури.
Г-н Соколов е изразил признателност за оказваната подкрепа и е подчертал, че България високо цени опита и примера на Белгия като пионер в изграждането на обединяваща се демократична Европа.
Обсъдени са били и други въпроси за сътрудничеството между двете страни и двата парламента и е била заявена обща оценка, че тези отношения се развиват добре и имат обещаващи перспективи.
По-късно днес Председателят на българския парламент ще има среща и с генералния секретар на НАТО Джордж Робъртсън.
Политическите и икономическите отношения между България и Германия, в т.ч.и между България и Бавария са много добри и съществуват реални възможностите за тяхното задълбочаване, заявиха председателят на Народното събрание Йордан Соколов и държавния министър на икономиката, транспорта и технологиите на провинция Бавария Ото Висхой на състоялата днес в парламента среща.
Г-н Соколов оцени сегашното посещение като нова стъпка в развитието на традиционно добрите двустранни отношения, което бе потвърдено и по време на неотдавнашното посещение на парламентарна делегация на провинция Бавария, водена от председателя на Ландтага Йохан Бьом.
Нашата страна приветства навлизането на чуждестранни инвестиции и по-специално от Германия, което има ключово значение за националната ни икономика, подчерта председателят на парламента.
След промените в Югославия започна възстановяване на транспортните коридори към Западна Европа по суша и по р. Дунав.
Със своята квалифицирана работна ръка България може да бъде сериозен партньор в редица съвместни производства, изтъкна г-н Соколов.
Като особено важен фактор за успеха на аграрната реформа той посочи кооперирането в областта на производството на малогабаритна селскостопанска техника, за което нашата страна разполага с големи мощности, но се нуждае от инвестиции за модернизиране на производствените линии.
По отношение на сътрудничеството в туризма привличането на големи германски туроператорски фирми ще има изключително значение, тъй като природните условия у нас дават отлични възможности, каза Йордан Соколов.
Гостът бе запознат и с постигнатата икономическа и финансова стабилност у нас, което създава сигурност за бизнеса и позволява силна държавна подкрепа в сферата на образованието, здравеопазването, доходите и пенсиите.
Правната рамка на режима на чуждестранните инвестиции и същественото намаляване на данъчното облагане на фирмите от 1.1.2001 г. също са важни предпоставки за увеличаване на инвестициите в българската икономика, заяви г-н Соколов.
В състава на баварската делегация са включени представители на бизнеса, които проявяват конкретен интерес към развитието на сътрудничеството с български фирми, информира министър Висхой.
Той подчерта, че бизнесмените идват у нас с делови предложения за сътрудничество в производството на изделия - в областта на текстилната промишленост, части за автомобилостроенето, селскостопански машини и аксесоари за мобилни телефони.
От германска страна високо бяха оценени усилията на България за изграждане на добри транспортни връзки - модернизацията на столичното летище, доизграждането на нови пътни магистрали, което е съществена предпоставка за привличане на чуждестранните партньори.
Реални са възможностите и за допълнителни инвестиции в българския туризъм, за което България разполага с отлични природни дадености, смята г-н Висхой.
Той потвърди намерението на правителството на Бавария на държавно ниво да стимулира навлизането на нови германски инвеститори, което ще допринесе за развитието на българската икономика.
На срещата Председателят на Народното събрание Йордан Соколов потвърди членството на България в ЕС и НАТО като основен външно- и вътрешнополитически приоритет на нашата страна.
Изразена бе признателност за ясната и твърда подкрепа на Германия за този въпрос, както и по проблема за отпадането на визовия режим.
Според г-н Соколов премахването на визите ще съдейства за активизиране на двустранния икономически обмен, тъй като ще облекчи преките контакти между представителите на бизнеса.
Постигнатото от България по въпроса за визите е истинска победа, което може би не се оценява в достатъчна степен, заяви министър Висхой.
Той постави и някои въпроси, свързани с по-бързото прилагане на законите от съдебната система, което ще подобри допълнително инвестиционния климат, тъй като ще създаде правна сигурност у инвеститорите.
В отговор Йордан Соколов посочи, че в Търговския закон бе приет нов раздел за несъстоятелността и се създаде законовата рамка за бързо производство по несъстоятелност, след което думата има съдът.
На срещата бе изразено общото становище, че кредитирането на малкия и среден бизнес у нас е сред най-съществените въпроси, защото именно те са гръбнака на всяка икономика.
Г-н Соколов информира госта за дейността на Насърчителната банка, която е създадена именно с такава цел и местният бизнес има възможност да кандидатства пред нея с конкретни проекти за финансиране.
Председателят на Народното събрание Йордан Соколов днес се срещна с новоназначения посланик на Светия Престол у нас Монсеньор Антонио Менини.
Г-н Соколов изтъкна, че посланици на Ватикана у нас са били много видни представители на Светия престол и този факт има важно значение за по-нататъшното развитие на двустранните връзки.
Монсеньор Менини заяви, че Светия Престол приветства процеса на интеграцията на народите, което допринася за мира и благоденствието в целия свят.
По време на разговора бе изразено общо становище, че евентуално посещение на Папа Йоан Павел II у нас би имало голяма роля за по-нататъшното развитие на отношенията на България със страните от католическия свят.
Посланикът на Ватикана информира г-н Соколов, че във връзка с отбелязването на 100-годишнината от рождението на епископ Евгени Босилков у нас ще пристигне кардинал Касиди, който отговаря за отношенията на Светия Престол с останалите държави.
В рамките на визитата е предвидена среща на кардинал Касиди с патриарха на БПЦ Максим.
Председателят на българския парламент днес се срещна и с новоназначения посланик на Република Македония Любиша Георгиевски.
На разговора бе разменена информация за хода на демократичните промени и на икономическата реформа в двете страни.
Специално място бе отделено на конкретните стъпки, които България и Македония е необходимо да предприемат за реализацията на съвместните проекти в рамките на регионалното сътрудничество.
Г-н Соколов заяви твърдата подкрепа на правителството и парламента на България за ускорено изграждане на Коридор № 8, което ще бъде от важно значение не само за по-тясната интеграция между двете страни, но и за икономическия подем на страните от целия регион.
Председателят на Народното събрание Йордан Соколов днес се срещна с новоназначения ръководител на Бюрото на Върховния комисариат на бежанците към ООН в България г-жа Люис Дрюке.
Основните задачи на Върховния комисариат са насочени към защитата на бежанците на основата на нормите на международното право, което на практика се осъществява посредством националното законодателство на всяка отделна страна и в това отношение ролята на парламента е изключително важна, заяви г-жа Дрюке.
Тя информира г-н Соколов за редица инициативи за запознаване на българските граждани с дейността Комисариата за бежанците - откриване на Интернет-страница, включваща по-важните документи в областта на правата на човека и европейското законодателство, издаване на сборник материали за проведената неотдавна у нас Конференция за интеграцията на бежанците и др.
Председателят на парламента г-н Соколов заяви, че българската държава ще продължи да подкрепя дейността на Върховния комисариат за бежанците и направеното у нас пред последните години е практическо доказателство за това.
Г-жа Дрюке прие с благодарност идеята на г-н Соколов участниците в Програмата "Студенти на стаж в парламента" да се включат със свои изследвания в работата на Бюрото в София по въпросите на законодателната уредба на проблемите на бежанците.
Председателят на Народното събрание оцени високо инициативите, свързани с отбелязването на 50-та годишнина на Върховния комисариат за бежанците към ООН, в които активно участие ще има и българския парламент.
На 14 декември т.г.в Народното събрание ще се проведе сесия, на която представители на правителството, парламента, съдебната система и на страните членки на ЕС ще обсъдят различните аспекти на даването на убежище у нас и ще направят преглед на извършеното в областта на вътрешните работи, правосъдието, възможностите за усъвършенстване на законодателството.
Същият ден в зала "Света София" ще се състои концерт, на който ще бъде изразена благодарност към България и към всички страни, в това число и България, които имат активен принос в решаването на проблемите на бежанците.
Правителството на Федерална Република Германия и комисиите по въпросите на Европейския съюз и по вътрешните работи на германския Бундестаг подкрепят във всички случаи и без ограничения искането на България за незабавното й изваждане от негативния визов списък на Шенген, заявява председателят на Бундестага г-н Волфганг Тирзе в писмо до Председателя на Народното събрание Йордан Соколов.
Писмото е в отговор на изпратените неотдавна от г-н Соколов лични послания до председателите на парламентите на Германия, Франция и Кралство Белгия с молба да използват голямото си влияние и да съдействат за безусловно премахване на визовите ограничения за пътуване на българските граждани в страните от Европейския съюз.
В писмото си г-н Тирзе информира, че е отправил лична молба до министрите на правосъдието и вътрешните работи на Германия за подкрепа на българските искания и особено да се противодейства на всякакви предложения за по-дълги преходни периоди.
В заключение председателят на Бундестага изразява надежда, че резултатът ще бъде ново доказателство за тесните и приятелски отношения между парламентите на двете страни.
По същия повод председателят на Камарата на представителите на Белгия Херман Де Кроо заявява в писмо до г-н Соколов, че лично е предприел различни мерки да бъде напълно информиран по въпроса и се надява на благоприятно решаване на визовия проблем.
Задълбочаване на парламентарните контакти и по-интензивно сътрудничество между комисиите на българския и гръцкия парламент обсъди зам.-председателят на Народното събрание Иван Куртев на среща с гръцка парламентарна делегация, придружаваща министъра на националната икономика и финанси на Гърция Янос Папандониу.
За нас Гърция е сред стратегическите ни икономически партньор, вашата страна е на четвърто място сред страните - инвеститори в България и нашите парламенти трябва да допринесат за процеса на сближаване между нашите държави заяви г-н Куртев.
От гръцка страна бе направено предложение за провеждане на срещи в София и Атина на парламентарните групи за приятелство, които да спомогнат за задълбочаване на сътрудничеството в областта на енергетиката, транспорта, търговията и трансграничното сътрудничество.
Връзките между България и Гърция стават все по-интензивни през последните десет години и аз искам да благодаря на гръцката страна за оказаната подкрепа, независимо от това коя партия е на власт, каза Иван Куртев.
Той изрази благодарност, че Гърция подкрепя България за вдигането на всички ограничения при пътуването на български граждани в страните от Европейския съюз.
Ролята на България и Гърция беше много важна за запазване на мира в региона казаха гръцките парламентаристи и изразиха мнение, че Европа трябва да подпомогне икономически България много-по щедро.
Заявеното желание за присъединяване към ЕС и НАТО дава едно ново европейско лице на България, ние имаме само общи интереси и виждаме едно общо бъдеще за нашите две страни, заявиха гръцките гости.
България изпълни всички необходими изисквания на Европейския съюз за отпадане на визовите ограничения на Шенген и при това положение е неприемливо запазването на визовия режим за българите под каквато и да е форма, заяви председателят на Народното събрание Йордан Соколов на срещата с новоназначения посланик на Финландия у нас г-н Тайсто Вейко Толванен.
Засиленият граничен и митнически контрол, надеждните документи за самоличност и споразуменията за реадмисия с всички страни членки на ЕС са надеждна гаранция срещу опасенията за нелегална емиграция, каза г-н Соколов.
Основният приоритет на нашата страна е членството в Европейския съюз и са неприемливи някои опити този приоритет да се замества с активно участие в Пакта за стабилност, нещо повече - участието в Пакта да се поставя като предварително условие за успеха на преговорите за пълноправно членство в ЕС, каза г-н Соколов.
Тази позиция бе подчертана и от премиера И.
Костов и външния министър Н.
Михайлова по време на дебата в Народното събрание през миналата седмица, които заявиха, че членството в ЕС и участието в Пакта за стабилност не са равнопоставени приоритети за България.
България желае яснота по въпроса за целите на Пакта, който бе създаден с оглед постигането на политическа стабилност в Югоизточна Европа поради съществуващия тогава режим на Милошевич.
Ролята на България като фактор на стабилност в региона е широко призната и българските политици настояват на участието на страната ни в Пакта да се гледа като на държава-източник на стабилност, а не страна, която се нуждае от помощ за постигане на стабилност, заяви председателят на българския парламент, каза председателят на българския парламент.
На срещата бе изразена общата оценка, че традиционно добрите двустранни отношения имат дълбоки исторически корени могат да получат по-нататъшно развитие в областта на политиката, икономиката, търговията и културата, за което съществена е ролята на парламентарните връзки.
Финландия се надява на положително решение по визовия въпрос и приветства напредъка, постигнат от нашата страна на преговорите с ЕС, заяви посланик Толванен.
Той предаде на г-н Соколов писмо от председателката на финландския парламент г-жа Усикайнен, в което се изразява готовност за активизиране на парламентарните връзки, в това число и на ниво парламентарни комисии, което ще бъде от полза по основната за двете страни тема за европейската интеграция.
Това е израз на възприетата от Финландия стратегия за по-активно сътрудничество със страните от южната част на континента, каза г-н Толванен.
По повод най - голямата трагедия в историята на Австрия, разиграла се в тунела Кицщайнхорн, председателят на Народното събрание Йордан Соколов изпрати съболезнователна телеграма до председателя на Националния съвет на парламента на Република Австрия Хайнц Фишер.
В телеграма се казва, че трагедията, отнела живота на 155 души в австрийските Алпи ще остане черна страница за всички хора по света.
Присъединяваме се към вашата скръб в този тъжен за вас момент, се казва още в телеграмата.
Председателят на Народното събрание Йордан Соколов днес прие Краля на Швеция Карл XVI Густав и Кралица Силвия., които са на посещение у нас по покана на Президента на Републиката Петър Стоянов.
Отношенията между парламентите на България и Швеция са много добри и се развиват динамично, потвърждение на което стана посещението на българска парламентарна делегация в Швеция през 1999 г., заяви г-н Соколов.
Според председателя на българския парламент налице са широк кръг въпроси, по които парламентаристите на двете страни биха могли да обменят опит.
Опитът на Швеция се използва при хармонизирането на българското законодателство с нормите на европейското право и при изработването на закона на защита на детето, обсъждането на законопроекта за народния защитник /омбудсман/ и др.
В отговор на проявения интерес Йордан Соколов запозна Краля на Швеция Карл XVI Густав с конституционните правомощия на българския държавен глава и участието му в законодателния процес.
Председателят на Народното събрание Йордан Соколов изпрати писма до председателите на парламентите на Френската Република, Кралство Белгия и Федерална Република Германия, в които се настоява за положително решаване на въпроса за изваждането на България от негативния визов списък на Шенген.
В посланията си до председателите на Националната асамблея и на Сената на Франция Раймонд Форни и Кристиян Понсле, до председателите на Сената и на Камарата на представителите на Белгия Арман де Декер и Херман де Кроо и до председателя на Бундестага на Германия Волфганг Тирзе г-н Соколов отправя молба те да използват голямото си влияние и да съдействат за благоприятно решаване на визовия въпрос.
В заключение председателят на българския парламент изразява увереност, че решението за безвизово пътуване на българските граждани в страните от Европейския съюз ще бъде достойна оценка за положените от нашата страна усилия и ясен знак в подкрепа на външнополитическите ни приоритети за членство в ЕС.
Председателят на Народното събрание Йордан Соколов се срещна днес с Патрик Кокс, председател на Групата на Европейската либерална, демократическа и реформистка партия в Европейския парламент.
Двамата събеседници отбелязаха важната роля на националните парламенти в процеса на преговори за присъединяване към ЕС.
Г-н Соколов информира госта за работата на Народното събрание по синхронизирането на българското законодателство с европейските правни норми.
Патрик Кокс прояви подчертан интерес към структурата и дейността на Съвета по европейски въпроси, като изрази мнение, че българският опит е уникален и може да бъде изключително полезен за останалите страни кандидатки.
Важен акцент в разговора бе и процедурата по изваждането на България от негативния визов списък на ЕС.
Г-н Кокс заяви категоричната позиция на неговата парламентарна група в подкрепа на това решение.
Г-н Соколов запозна събеседника си с напредъка на България в областта на граничния и митническия контрол, нормативната база за свободно движение на хора, въвеждането на новите документи за самоличност.
Председателят на българския парламент е изпратил писма до свои колеги от страните членки на ЕС, в които отново е изразил позицията на страната ни за премахването на визовите ограничения, стана ясно на срещата.
От 13 до 15 октомври т.г.в Торонто, Канада, ще се състои Втория културен фестивал "Духът на България 2000".
Фестивалът се провежда под патронажа на председателя на Народното събрание г-н Йордан Соколов.
Идеята на това уникално културно събитие е посредством изкуството да представя богатите културни традиции на нашата страна на американския континент.
В програмата през тази година са включени изпълнения на оперната прима Александрина Милчева, концерти на Женския народен хор "Космически гласове" с диригент Ваня Монева, триото на Теодоси Спасов и Софийския православен хор "Ортодокс" с диригент Мирослав Попсавов и вокалната група на деца с увреден слух "Жестим".
Намеренията са фестивалът в перспектива да обхване и други видове изкуства - кинопрограми, театрални постановки, изложби и др., но засега остават проблемите с финансирането им.
Инициатор на културния празник е нашата сънародничка Антония Антонов, която живее в Канада.
Организатор на фестивала е канадската продуцентска къща "Euroculture events", чийто ръководител Патрик Тейлър от години организира международен фестивал, спечелил на Торонто славата на световен джазцентър.
По време на посещението си в Канада г-н Соколов ще проведе редица политически срещи - с председателя на Комисията по външни работи и международна търговия на канадския парламент г-н Бил Греъм /13 октомври, петък/, със спикера на Законодателното събрание на провинция Онтарио г-н Гари Кар /16 октомври, понеделник/.
На 13 октомври, петък, е предвидена среща с представители на канадския бизнес.
Г-н Соколов ще се срещне с българската общност в Канада /14 октомври, събота/ и ще участва в литургия в българска църква в Торонто /15 октомври/.
Председателят на Народното събрание Йордан Соколов заминава за Торонто на 12 октомври, четвъртък и се завръща на 17 октомври, вторник.
След като дебатира днес темата за ролята на Съвета на Европа в интерпарламентарното сътрудничество, 6-та конференция на страните от Средиземноморския и Черноморския басейни прие заключителна декларация.
В документа се подчертава значението на сътрудничеството в рамките на тази регионална конференция за активизиране на взаимодействието на различни нива между населението и неговите представители във властта за опазване на природното, културното и историческото наследство.
Форумът призова за по-бърза ратификация на няколко правни инструмента, като специален акцент се постави върху проекта за Европейска харта за Дунавския басейн, която ще допринесе и за успешното реализиране на целите на Пакта за стабилност за Югоизточна Европа.
Развитието на транспортната политика съобразно изискванията за опазване на околната среда е важен фактор за устойчивото развитие, се казва в декларацията.
В този контекст специално внимание трябва да се обърне на пан-европейските транспортни зони и коридори в региона.
Сътрудничеството в рамките на ПАСЕ е механизъм, който допринася за укрепването на демократичните институции и местното самоуправление, се заявява още в заключителния документ.
Участниците във форума подчертаха необходимостта от развитие на отношенията между специализираните комисии на националните парламенти на страните членки на СЕ и останалите страни от Средиземноморския и Черноморския басейни.
Специално място в декларацията е отделено на повишаването на информираността на гражданите и развитието на образователни програми по въпросите на опазването на околната среда.
6-та конференция отправи препоръки за конкретни действия към Комитета на министрите на СЕ, ПАСЕ, националните парламенти и Конгреса на местните и регионалните власти на Европа.
Председателят на Народното събрание Йордан Соколов се срещна с новоназначения посланик на Унгария Бела Коложи.
Радвам се, че между българския и унгарския парламент съществува тясно сътрудничество и ще се стремя с моята дейност да подпомагам още повече този процес, каза г-н Коложи.
Той предаде на господин Соколов специални поздрави от председателя на унгарския парламент Януш Адер и неговото желание за задълбочаване на контактите между комисиите на двата парламента.
Господин Соколов приветства тази инициатива на унгарския си колега.
България и Унгария са страните с най-висок процент на синхронизиране на националното си законодателство с правото на ЕС.
Проблемите на прехода в България и Унгария са сходни и сътрудничеството между комисиите на двата парламента ще бъде от взаимно полза, заяви г-н Соколов.
Изразена бе надежда процесът на демократизация в съседна Югославия да промени обстановката в цяла Югоизточна Европа.
Общо бе мнението, че с отварянето на транспортните коридори през Югославия и с ускоряването на разчистването на река Дунав ще се улеснят още повече комуникациите между България и Унгария.
Тази сутрин в комплекса "Слънчев ден" край Варна започна VI-та Конференция на страните от Средиземноморския и Черноморския басейн, организирана от Парламентарната асамблея на Съвета на Европа.
Конференцията беше открита от заместник-председателя на НС Иван Куртев.
В приветствието си към участниците той подчерта, че домакинството на България на този форум е израз на подкрепата на Съвета на Европа за политиката на сътрудничество, която страната ни води с държавите от Черноморския и Дунавския басейни.
Благодарение на тази инициатива на Съвета на Европа България има възможност да се включи активно и в средиземноморското сътрудничество, каза г-н Куртев.
Ролята на парламентите в този процес е да създават законовата база за реализацията на конкретни проекти на регионално ниво като сближават системите на регионално сътрудничество на отделните страни, каза още той.
Г-н Куртев приветства форума и като представител на Парламентарната асамблея на ОССЕ.
От името на ПАСЕ се изказа г-н Ф.
Безостри, първи зам.-председател на Комисията по околната среда, регионалното планиране и местните власти.
Той подчерта важността на диалога между парламентите и специализираните им комисии за решаване на проблемите на околната среда.
Това сътрудничество е условие за постигане на конкретни резултати по взетите от такива форуми решения, каза г-н Безостри.
Г-н Клод Казагранде, зам.-председател на Конгреса на местните и регионални власти на Европа, очерта значението на конференцията като рамка за сътрудничество между страните членки на Съвета на Европа и останалите страни от региона.
Той изтъкна, че не само парламентите и местните власти, но и цялото население трябва да станат активни участници в този процес.
Председателят на Комитета на министрите на Съвета на Европа г-н Пиетро Ерколе Аго посочи правните инструменти за активизиране на сътрудничеството между страните от Средиземноморския и Черноморския басейни и по-специално инициативата на ООН за проект за Световна Харта за местно самоуправление, Европейската конвенция за терените, Хартата за водите и почвите и др.
Той приветства началото на демократичния процес в СР Югославия и подчерта необходимостта тя да стане част от интеграционните процеси в Европа и да участва в подобни форуми.
Участниците в конференцията бяха приветствани и от областния управител на Варна проф. Николай Пантев и от Илиан Цонев, председател на Асоциацията на местните власти на черноморските страни.
След това Конференцията започна работа по първата тема: "Мениджмънтът и опазването на р. Дунав и състоянието на Черно море".
Доклад представи министърът на опазването на околната среда и водите Евдокия Манева.
Тя запозна участниците в конференцията с приоритетите на министерството в опазването на Дунавския и Черноморския басейн и конкретните програми, разработени в тази област.
Следобедната сесия днес ще бъде посветена на темата "Средиземноморския басейн - сътрудничество и развитие".
Участниците ще обсъдят хода на процеса от Барселона, политиката в туризма и устойчивото развитие, както и предотвратяването и управлението на големите екологични бедствия.
Председателят на Народното събрание Йордан Соколов днес се срещна с ръководителя на парламентарната фракция на Комунистическата партия в Държавната Дума на Руската Федерация Генадий Зюганов.
Общо бе мнението, че е необходимо активизиране на двустранното сътрудничество в областта на икономиката, търговията и културата.
Всички политически сили в българския парламент подкрепят изграждането на България като демократична и правова държава, подчерта г-н Соколов.
Потвърдени бяха заяви че основните външнополитически приоритети на България са членството в ЕС и НАТО.
Днес 18.10.2000 г. от 15.00 часа в сградата на Народното събрание се проведе среща на Председателката на парламентарната група за приятелство на Република България с Русия Екатерина Михайлова с Генадий Зюганов - председател на парламентарната фракция на Комунистическата партия на Руската федерация в държавната Дума.
Според г-жа Михайлова срещата е регулярна, тъй като тя се явява продължение на вече установена практика, съгласно която при посещение у нас на политици или видни личности от Русия винаги се провеждат подобни срещи.
Въпросите, които бяха поставени се отнасят до възможността в бъдеще да бъдат развити по - интензивни отношения между двете страни във всяка една област.
Потвърдено бе наличието на голям потенциал и появата на нови предизвикателства в отношенията между Русия и България, а също така предизвикателства свързани с развитието на света и Европа.
Изразени бяха вижданията на двете стани относно методите за постигането на целите, като по отношение на нашата страна те ще се изразяват в контакти между двете групи за приятелство.
Целта на проведената среща се заключава в това, да се установят неформални контакти с новата група от руска страна.
Госпожа Михаилова използва възможността да постави акцент на въпроса за митническото облагане.
Председателката на парламентарната група за приятелство на Република България с Русия сподели, че независимо от различията във възгледите по отношение на развитието на света и на страните ни, срещите ще продължават, тъй като те са от общ интерес.
България има ясна политическа воля в посока на европейската и евроатлантическата интеграция на България, по която у нас вече има съгласие с всички политически сили.
От 19 до 23 февруари 2001 г.
Групата за приятелство с България в Бундестага ще направи официално посещение у нас.
Това стана ясно днес на среща в Народното събрание на председателя на Комисията по бюджет, финанси и финансов контрол и председател на Групата за приятелство България - Германия в НС с гостуващия у нас депутат от Бундестага Михаел Щюбген.
Двамата обсъдиха състоянието на двустранното парламентарно сътрудничество и бяха единодушни, че в процеса на разширяване на ЕС връзките между двата парламента трябва да се развиват и задълбочават.
Германският депутат проведе среща и с членовете на Групата за приятелство България - Германия в НС.
Отварянето на България за германски инвестиции и предприемане на спешни законодателни мерки за увеличаване на стокообмена между двете страни бяха сред основните теми на проведената среща.
В отговор на въпрос за немския инвеститорски интерес към България, Михаел Щюбген заяви, че предвидимостта на процесите и събитията в нашата страна е най-важната предпоставка за навлизането на германски капитал.
Той подчерта, че България е стабилна страна, която върви успешно по пътя на демокрацията и изрази увероност, че последното развитие на процесите в Югоизточна Европа и по-специално в бивша Югославия ще дадат нов тласък за по-големи инвестиции в Българи.
Темите за разширяването на ЕС и изваждането на България от негативния визов списък бяха в центъра на разговора на Михаел Щюбген с депутати от Съвета по европейските въпроси.
От българска страна недвусмислено бе заявено, че изваждането на България от черния визов списък би следвало да стане без условия.
Българските парламентаристи поставиха въпроса и за необходимостта България да бъде третирана по достойнство като самостоятелна страна в процеса на присъединяване към ЕС.
Според Михаел Щюбген България е направила необходимото за изваждането й от негативния визов списък.
Той обеща да защити българсаката позиция още следващата седмица, когато ще се проведе среща на Комисията по въпросите на ЕС в Бундестага с германския вътрешен министър Ото Шили.
Ролята на Обединена Германия за развитието на демократичните процеси в страните от Централна и Източна Европа, значението, което Народното събрание отдава на връзките си с Бундестага, както и доброто сътрудничество в рамките на различни международни форуми между българските и немските парламентаристи, бяха основните теми на срещата на Щюбген със заместник-председателя на Народното събрание Иван Куртев.
Утре гостуващият у нас председател на Групата за приятелство с България в Бундестага Михаел Щюбген ще посети Пловдив и ще присъства на откриване на завод за бяла техника "Липхер" в с.
Радиново.
Председателят на Народното събрание Йордан Соколов днес прие Нейно Величество Кралицата на Дания Маргрете II, която е на посещение у нас по покана на Президента на Републиката Петър Стоянов.
Г-н Соколов запозна Нейно Величество със законодателната дейност за осъществяване на реформите в България.
Дания е пример за нас за успешно провеждана социална политика, изграждане на силно развита пазарна икономика и водещо селско стопанство, подчерта председателят на българския парламент.
Двустранните парламентарни контакти той оцени като много добри и полезни и това се е потвърденило по време на състоялото се посещение у нас на датска парламентарна делегация, водена от председателя на Фолкетинга Ивар Хансен.
Споделено бе, че в България се познава и цени ангажираността на Нейно Величество в областта на хуманитарната дейност.
Като страна в преход България има нужда от осъществяване на широки хуманитарни акции, каза г-н Соколов, и информира Маргрете II за приетите от българския парламент сериозни данъчни облекчения за организациите, осъществяващи такава дейност.
Нейно Величество Кралица Маргрете II заяви, че в Дания се оценяват сериозните усилия на България за осъществяване на реформите в различни области.
Тя сподели, че е трогната от отношението към нея у нас и че е силно впечатлена от мащабните програми у нас за възстановяване на сградния фонд по програмата "Красива България".
Високата гостенка се разписа в Почетната книга на Народното събрание и получи юбилейния медал-плакет на парламента.
От 13 до 15 октомври т.г.в Торонто, Канада, се проведе Вторият културен фестивал "Духът на България 2000".
В него участваха известни български изпълнители от различни музикални жанрове - оперна музика /в изпълнение на Александрина Милчева/, хорова музика /в изпълнение на Софийски православен хор "Ортодокс" под диригентството на Мирослав Попсавов/, народна музика /в изпълнение на формацията "Космическите гласове на България" под диригентството на Ваня Монева/, джаз-музика /в изпълнение на "Триото на Теодоси Спасов"/ и детската група "Жестим" на деца с увреден слух.
Фестивалът се проведе под почетния патронаж на Председателя на Народното събрание Йордан Соколов.
З а начина, по който обществеността на Торонто прие изпълненията на българските музикални състави красноречиво говори рецензията на музикалния критик Джеф Чапмън, поместена на 16.10.2000 г. в един от най-влиятелните вестници в Канада - "Торонто Стар", с тираж 450 000 броя.
Всички вие,телевизионни фундаменталисти, които се опитвате в стил Били Греъм да ни омагьосвате, или вие, тихи хорица, които чукате от врата на врата и ни подканвате да приемем религията - просто се дръпнете встрани.
Човек най-лесно би приел една нова религия, ако просто се вслуша в някои от наистина добрите български хорове, след което никой не би намерил време дори да се замисли, преди да премине към Източната православна църква.
Сензационното, удивително изпълнение, на което станахме свидетели вчера следобед в Църквата на Светата Троица в рамките на поредицата от четири концерта "Духът на България", по принцип не трябваше да се допуска, тъй като е напълно нечестно спрямо конкуренцията.
Осемнадесетте членове на Софийския смесен православен хор - девет жени в бяло, девет мъже в черни фракове - под ръководството на ветерана на хоровото пеене Мирослав Попсавов - направиха истинско представление, достойно за хорова капела, от църковна и светска музика, която ще резонира в спомените още много дълго време.
А съпроводът на пиано бе необходим по-скоро за акордиране на самото пиано...
Литургиите, които съставяха първата част от концерта, в голямата си част са творение на български майстори като Добри Христов и Дмитрий Бортнянски, бяха изпълнени със завидна прецизност от ансамбъла, пресъздал блестящо музикалното съзвучие и хармония на гласовете, които рядко са били постигани от простосмъртни.
И макар че хорът е една превъзходна колективна сила, имаше и възможности за солови прояви на баса Емил Даков.
В края на краищата това е страна, родила изключителни басове като Борис Христов и Николай Гауров.
Даков демонстрира изключителен гласов контрол, но това може да се каже и за останалите солисти - за тенора Димитър Бонев, за алта Лили Пеева и сопраното Николина Панкова.
Именно контролът е онова, което диригентът Попсавов очакваше и изискваше, а "подчинените" му спазваха стриктно, демонстрирайки майсторство в неусетното изчезване на звуците - ефектът бе омагьосващ и не може да се сравни с нищо друго освен с емоционална възхита.
Особено впечатляващо бе изпълнението на "Кажи ми Боже, за сетните ми дни", в което сопраното и алтите поддържаха баритоните и басите с удивителна хармония, както и на "Богородице Дево, радуйся", в което въздействието на алтите бе като от лъч небесна светлина.
Ако първата част може да бъде описана като недоловима нежност, то втората бе изпълнена с радост от живота, тъй като музикалният избор бе паднал върху фолклорни, древни и патриотични пиеси.
Фестивалът, втори за една година, бе едно истинско събитие.
Късно снощи в най-представителната зала на индонезийския парламент президентът на Република Индонезия Абдул Рахман Уахид откри 104-та интерпараламентарна конференция.
В речта си при откриването той подчерта, че диалогът за мир е труден, но трябва да продължи , за да укрепва доверието между държавите от цял свят.
В конференцията участват 1300 депутати от 120 страни.
На конференцията присъстват и 3000 акредитирани журналисти.
Между депутатите е и българската парламентарна делегация, водена от Анастасия Мозер, в състав: Едуард Клайн, Янаки Стоилов, Драгомир Драганов, Кемал Еюп, Христо Смоленов.
Всички ежедневници в Джакарта посочват, че Интерпарламентарната конференцията преминава в сянката близкоизточната криза.
Независимо, че в дневния ред няма специална точка за Близкия Изток, конференцията ще приеме 3 резолюции, от които една по всяка вероятност ще бъде по тази тема.
Мароко и Алжир предлагат включване на отделна точка за Близкия Изток Дневният ред предвижда и общ дебат върху политическата, икономическата и социалната обстановка в целия свят.
На конференцията има четири работни групи.
Първата е по международната сигурност и разоръжаването, втората е правата на човека, третата е икономически и социални въпроси, четвъртата е образование, наука и култура.
Очаква се в сряда от името на българската делегация доклад да представи г-жа Анастасия Мозер.
Акцентите в доклада ще бъдат върху политическата и икономическата обстановка на Балканите и в България.
Г-жа Мозер ще потърси подкрепа от парламентарния форум за по-бързото реализиране на Пакта за стабилност за нашия регион.
Днес Конференцията започна работа с избиране на президент на Конференцията.
За президент на Конференцията бе избран председателят на Камарата на народните представители на Индонезия Акбар Тан Джунг.
Председателят на Народното събрание Йордан Соколов, който е в Торонто като почетен патрон на провеждащия се втори културен фестивал "Духът на България 2000 " се срещна с представители на българската общност в Канада.
На срещата, която се състоя в "Харбърфронт Сентър", г-н Соколов информира нашите сънародници за актуалната икономическа и политическа ситуация в България.
Той обяви, че след изживяната криза през 1996 г. в момента българската икономика бележи растеж, а брутния вътрешен продукт нараства с 4,5% годишно.
Увеличен е валутният резерв, заяви г-н Соколов и е показателно, че представителите на МВФ след тригодишно сътрудничество с България обявиха, че нашата страна няма нужда от Фонда и може сама да гарантира плащанията си по външния дълг.
Посочено бе, че в областта на приватизацията остава да се извърши раздържавяване единствено на по-големите фирми като БТК, Булгартабак, Биохим.
95% от земеделската земя е върната на нейните собственици, което създава възможности за активизиране пазара на земята, заяви г-н Соколов.
Всички тези успехи, подчерта той, намериха признание от ЕС и нашата страна започна преговори за присъединяване.
От общо 31 теми, засега България е приключила 4 глави от преговорите и нашата страна се надява, че до 2006 - 2007 година ще стане пълноправен член на ЕС, заяви г-н Соколов.
Друг външнополитически приоритет е членството в НАТО и България очаква, че с втората вълна ще бъде приета в организацията.
Йордан Соколов подчерта, че всички политически сили в българския парламент подкрепят външнополитическите приоритети на нашата страна.
Йордан Соколов запозна нашите сънародници и с обстановката на Балканите в резултат на 10-годишната криза, предизвикана от режима на Милошевич, която е довела до откъсване на страната ни в транспортно отношение от Европа и до отдръпване на чужди инвестиции.
Нашите сънародници бяха информирани и за поставения от България въпрос по време на срещите в Торонто за откриване на посолство на Канада в София и че от канадска страна е било изразено разбиране и намерение в най-близки срокове да бъде обсъден този въпрос.
Приет бе закон за българите извън страната, който дава нови права на нашите сънародници в чужбина и облекчава процедурата за получаване на българско гражданство от тяхна страна.
По този начин, подчерта г-н Соколов, българската държава пое конкретни ангажименти към българите в чужбина.
Ние трябва да създаваме такива условия, заяви Йордан Соколов, че младите хора в България да намират възможност за приложение на своите способности и своя талант в нашата страна, а не да търсят реализация в чужбина.
Йордан Соколов отговори на многобройни въпроси, поставени от нашите сънародници, които се отнасяха до икономическото развитие на страната, за отношенията със съседните държави и по-специално с Македония, за възможностите за облекчаване на визовия режим, за възможностите българите извън страната да гласуват на български избори в страната, в която пребивават, за сътрудничеството с други страни в борбата с организираната престъпност, за елиминиране ролята на Държавна сигурност в икономиката и в политическите процеси на България.
Снощи в рамките на фестивалната програмата пред многобройна публика концерт изнесе женски народен хор "Космически гласове" с диригент Ваня Монева.
Те бяха изпратени с нестихващи аплодисменти от цялата зала и спечелиха признанието и на канадската публика.
Утре програмата на фестивала завършва с изпълнение на триото на Теодосий Спасов.
В присъствието на многобройни представители на българската общност и гости в "Харбърфронт Сентър" в Торонто беше открит вторият културен фестивал на българите в Северна Америка "Духът на България-2000".
Фестивалът е организиран от инициативен комитет в Торонто и се провежда под патронажа на председателя на Народното събрание Йордан Соколов.
Проявата се посреща с подчертан интерес в Канада.
В навечерието на фестивала един от най-големите вестници в Торонто - "Торонто стар" помества обзорен материал за програмата на фестивала.
В деня на откриването най-гледаното сутрешно предаване на местната телевизия излъчи няколко изпълнения на женския народен хор "Космически гласове".
При откриването на фестивала председателят на организационния комитет Патрик Тейлър подчерта голямото значение на културното сътрудничество за развитието на връзките между народите от цял свят.
Той заяви, че българското изкуство се ползва с доказан авторитет в Канада, затова тези прояви ще продължат и занапред.
Фестивалната програма бе открита с изпълнения на оперната ни прима Александрина Милчева в съпровод на пианиста Григор Паликаров.
Александрина Милчева изпълни произведения на Щраус, Рахманинов, Моцарт, Масне и бе бурно аплодирана от многобройната публика.
В приветствие към гостите на фестивала председателят на Народното събрание Соколов подчерта значението на тези прояви за поддържане на връзките на страната ни със сънародниците в чужбина .
Ние знаем, че вие сте част от България и че винаги ще носите страната ни в сърцата си, заяви председателят на НС.
Г-н Соколов проведе и редица срещи , първата от които с Бил Греъм, председател на Комисията по външните работи и международна търговия на канадския парламент.
Г-н Соколов информира събеседника си за политическото и икономическото развитие на България и за усилията на страната ни да стане пълноправен член на ЕС.
Той подчерта, че значима крачка за активизиране на двустранните отношения с Канада, а също и важен фактор за навлизане на канадски инвестиции в България ще бъде откриването на посолство на Канада в София.
Г-н Греъм заяви, че този въпрос ще бъде в най-скоро време поставен в канадското Външно министерство и ще бъде разглеждан като приоритет.
Обсъдено бе и развитието на ситуация в Югославия и беше подчертано, че демократичните промени в тази страна ще дадат тласък на икономическото развитие на целия регион.
По-късно председателят на НС се срещна в Националния клуб в Торонто с представители на канадския бизнес.
Йордан Соколов изрази надежда, че повече бизнесмени от Канада ще предпочетат български делови партньори.
Настъпилите големи промени в България създадоха условия за широко навлизане на чуждестранни инвестиции, заяви той.
От 1 януари 2001 г. ще бъдат намалени данъчните ставки, с което данъчното облагане в България ще бъде сред най-благоприятните в Европа, допълни г-н Соколов.
От страна на бизнесмените бяха зададени въпроси за изграждането на инфраструктурните проекти в България, за функционирането на банковата ни система, както и за това, кои са най-перспективните отрасли на българската икономика.
През трите дни на фестивала предстоят концерти на женския хор "Космически гласове", на "Теодосий Спасов трио", на софийския хор "Ортодокс" и на детската група "Жестим".
В програмата на председателя на НС Йордан Соколов се предвиждат срещи с българската общност от Южно Онтарио и с председателя на Законодателното събрание на провинция Онтарио Гари Кар.
Постигната е договореност между България и Израел по въпроса за издигането на българските паметници в "Гората на България" край Тел Авив, съобщи посланикът на Израел у нас Давид Коен на срещата си с Председателя на Народното събрание Йордан Соколов.
Срещата бе по повод окончателното отпътуване на г-н Коен от страната ни.
Делегация на МВнР, водена от зам.-министър Марин Райков, е разговаряла в Израел с ръководството на Израелския национален фонд.
Постигнато е съгласие, което предстои да залегне в съвместен документ.
До края на годината ще бъдат издигнати 3 паметни плочи като знак на благодарност за спасяването на българските евреи.
Първият - посветен на българския народ, вторият - в чест на зам.-председателя на XXV-то НС Димитър Пешев и третият - в чест на Екзарх Стефан.
За целта ще бъде поканен и български архитект, с когото ще се съгласуват строителните работи.
Г-н Соколов приветства постигнатото съгласие по този въпрос и подчерта, че основното е зачитането на историческата справедливост.
В знак на благодарност за цялостната дейност на посланик Коен у нас и за приноса му за развитието на двустранните отношения г-н Соколов му връчи Почетния медал на българския парламент.
Гостуващата у нас френска парламентарна делегация, включваща членове на Сената и на Националното събрание, днес разговаря с членовете на Съвета по европейските въпроси на Народното събрание.
Основна тема на разговора бе процеса на присъединяване на България към Европейския съюз.
Г-н Васил Гоцев запозна френската страна със структурата и функциите на Съвета и подчерта че възприетият принцип на вземане на решения с консенсус има важно значение за ускореното приемане на законите.
Българските депутати подчертаха желанието на страната ни за по-бързо присъединяване към ЕС с оглед на успешно изпълнените условия за членство.
Разчитаме, че Франция ще бъде "Великата сила", която ще ни подкрепи като отчете значителния напредък на страната в условията на валутен борд, заявиха нашите парламентаристи.
Поставен бе и въпросът за отмяната на визовия режим за българските граждани от страните членки на ЕС.
Френските депутати изразиха одобрението си за дейността на Съвета и потвърдиха, че Франция ще окаже необходимата подкрепа на България при изпълнение на условията за членство в ЕС.
България и Беларус започват съвместно производство на трактори за селското стопанство в завода в Карлово, стана известно на състоялата се днес среща на Председателя на Народното събрание Йордан Соколов с посланика на Беларус у нас Александър Герасименко.
Срещата бе по искане на г-н Герасименко по повод окончателното му отпътуване от страната.
Съвместното производство на трактори ще се разширява постепенно като 70 на сто от частите ще се произвеждат в България.
Г-н Соколов подчерта, че това ще бъде от особена полза за българските земеделски стопани, които изпитват определен недостиг от подобна селскостопанска техника.
Той посочи, че след окончателното приключване на връщането на земята на собствениците й, се очаква българското земеделие да възвърне предишните си позиции и да изнася продукция на традиционни пазари като Беларус.
В тази връзка по време на разговора бе обсъден и въпросът за пътищата за активизиране на двустранния стокообмен, в което важна роля има смесената комисия за търговско-икономическо сътрудничество.
Двете страни изразиха надежда, че и след предстоящите парламентарни избори в Беларус на 15 октомври т.г.двустранните връзки ще се развиват възходящо във всички области.
На основание чл. 8, ал. 1, т. 4 от ПОДНС и Решение на Председателския съвет на Народното събрание от 27 септември 2000 г. Народното събрание отпусна от бюджета си за 2000 г. 25 000 /ДВАДЕСЕТ И ПЕТ ХИЛЯДИ ЛЕВА/ ЗА КОНСЕРВИРАНЕ И РЕСТАВРАЦИЯ НА НАХОДКИ, ОТКРИТИ ПРИ РАЗКОПКИ НА ТРАКИЙСКИЯ ХРАМ КРАЙ С. СТАРОСЕЛ, ХИСАРСКО.
Средствата са предоставени на Траколожката експедиция за могилни проучвания по банков път.
Ценната находка беше експонирана във фоайето на Народното събрание през периода май-юли т.г.и приносителите са я предложили на НИМ за откупка.
Гостуващата в България делегация от Националното събрание и Сената на Франция се срещна с депутатите от Групата за приятелство България - Франция.
Г-жа Анастасия Мозер - председател на Групата за приятелство България - Франция заяви, че е от голямо значение сегашното председателство на Франция в ЕС и наблегна на развитието на добрите връзки между България и Франция на всички нива и особено на парламентарното сътрудничество.
България като парламентарна република има категоричната воля за присъединяване към ЕС, подчерта тя и запозна гостите с проектите в областта на инфраструктурата и земеделието, които се финансират от ЕС и засягат България, като коридор № 4, коридор №8, програмата САПАРД и др.
От своя страна председателят на Групата за приятелство Франция-България в Сената г-н Ги Пен напомни за традиционно добрите контакти, които съществуват между групите за приятелство в парламентите на България и Франция и изрази уверение от успешния ход на преговори с ЕС във връзка с членството на България в ЕС.
В рамките на официалната си визита в нашата страна, днес Президентът на Република Хърватия Стипе Месич се срещна в Народното събрание с Председателя на парламента Йордан Соколов.
Отношенията между България и Хърватия са важен елемент на стабилността в региона, подчерта г-н Соколов.
Изтъкнато бе, че двете страни имат еднакви външнополитически цели, сред които членството н ЕС и НАТО, и в това отношение сътрудничеството между тях е от взаимна полза.
Президентът Стипе Месич изрази съгласието си за ролята на парламентарната дипломация за разширяване на двустранните връзки в различни области.
Надяваме се, че с възстановяването на корабоплаването по р. Дунав ще се създадат условия за разширяване на икономическото сътрудничество между България и Хърватия и взаимният стокообмен ще достигне нивото си от предишните години.
По време на разговора широко място бе отделено на обстановката в Югославия след първия тур на президентските избори и възможното им отражение върху ситуацията на Балканите.
Йордан Соколов и Стипе Месич изразиха пълната си подкрепа за кандидата на демократичната опозиция в президентските избори в Югославия.
Председателят на Народното събрание заяви, че сме свидетели на подмяна на изборните резултати, което поставя демократичната опозиция пред необходимостта да прецени внимателно по-нататъшните си политически действия.
Опасността за стабилността в целия регион идва от безизходицата на Милошевич, което го принуждава да предприема крайни стъпки, бе заявено на срещата.
Резултатите са показали волята на избирателите в Югославия за демократични промени и добросъседство и за интегриране на страната в международната общност.
Изразена бе надежда, че съседството с една демократична и миролюбива Югославия ще ускори процеса на интеграцията на всички страни в региона в европейските и евроатлантическите структури.
Парламентарната делегация от Франция, която пристигна днес на официално посещение у нас, проведе първата си среща с членовете на делегацията на НС в ПАСЕ.
Българските парламентаристи и гостите от Франция обсъдиха проблемите на междупарламентарното сътрудничество и необходимостта от активизиране на търговско-икономическото сътрудничество в процеса на разширяване на Европейския съюз.
Ръководителят на българската делегация в ПАСЕ Лъчезар Тошев изрази задоволство от съществуващото тясно сътрудничество между българските и френските парламентаристи в рамките на ПАСЕ и благодари за оказаната неотдавна подкрепа от страна на Франция за българската инициатива за приемане на Декларация и програма за образование в демократично гражданство.
Той се спря на традиционно добрия характер на българо-френските отношения и подчерта, че присъствието на две френски банки в България - Сосиете женерал и Банк дьо Пари показват нарасналия търговско-икономически интерен на Франция към България.
От френска страна на срещата бе заявено, че Франция, която в момента председателства ЕС, би искала България да бъде сред отличниците в процеса на разширяване.
Франция също очаква до края на годината България да бъде извадена от негативния визов списък.
Утре френската парламентарна делегация предстои да се срещне с президента на България, с председателя на НС, с делегацията на Групата за приятелство Франция-България в НС, с председателя на Българската стопанска камара и с Ректора на СУ "Св. Климент Охридски".
Първата среща днес на помощник генералния секретар на НАТО по политическите въпроси Клаус Петер Клайбер в Народното събрание бе с председателя на Комисията по национална сигурност Христо Бисеров.
Двамата събеседници обсъдиха актуалните отношенията на Българсия с Организацията на Северноатлантическия договор, като бе потвърдена политическата подкрепа за желанието на страната ни за бърза интеграция в структурите на НАТО.
Процесите на Балканите, политиката на отворени врати на НАТО и изпълнението на присъединителните програми, както и желанието на НАТО да търси трайно и положително уреждане на взаимоотношенията с Русия бяха сред другите важни теми на проведената среща.
Клаус Петер Клайбер разговаря днес и с председателя на Комисията по външна и интеграционна политика Асен Агов.
Направн бе преглед на подготовката на страната ни за присъединяване към НАТО, като бе подчертано, че процесът на разширяване продължава и България е сериозен кандидат за членство в Северноатлантическия съюз.
Двамата събеседници обсъдиха ситуацията след изборите в Югославия като изразиха мнение, че народът е направил своя избор, с което е положил началото на демократичния преход.
Разгледани бяха и перспективите на взаимоотношенията между НАТО и Русия, които трябва да се развиват в условията на конструктивен диалог.
Днес в сградата на Народното Събрание на пл.
"Ал. Батенберг" 1 участниците в програмата "Студенти на стаж към Парламента" представиха докладите по първите си законодателни проучвания.
На представянето на докладите присъстваха председатели на парламентарните комисии, депутати, дипломати от посолството на САЩ у нас, представители на Американската агенция за международно развитие, на Министерски съвет, на Министерство на външните работи, на Министерство на правосъдието, деканът на юридическия факултет на СУ, представители на адвокатурата, фондация "Парламентарен център за Европейско право", фондация "Отворено общество", Американския университет в Благоевград, Асоциацията на американската адвокатура и др.
Темите на проучванията, представени днес, бяха правното регулиране в Европейския съюз на разпространението на генетично модифицирани видове и производството на храни от тях /заявена от Комисия по опазване на околната среда и водите/, обществените отношения при възникване, развитие и овладяване на кризи и преодоляване на последиците от тях /заявена от Комисията по национална сигурност/ и Процедура по присъждане на научните звания и степени /заявена от Парламентарна група на СДС/.
В обръщението си към участниците в Програмата председателят на Народното събрание подчерта голямото значение, което българският парламент отдава на привличането на млади специалисти за повишаване правния капацитет на Народното събрание създаване на условия за по-широко и информирано участие на гражданите в законотворческия процес.
Г-н Соколов изтъкна, че с участието си в Програмата студентите дават своя принос в законотворческия процес на страната и придобиват професионална квалификация.
Програмата "Студенти на стаж в парламента" се осъществява под прякото ръководството на Народното събрание с финансовото съдействие на Американската агенция за международно развитие.
Средствата за нейното осъществяване се осигуряват съгласно сключеното Споразумение между правителството на Република България и Съединените Американски щати.
В Програмата участват студенти от 4 и 5 курс по специалностите право, политология, икономика, социология, международни отношения, които са подбрани с конкурс по определени критерии.
Възложители на законодателни проучвания са парламентарните групи, законодателните комисии, както и групи от най-малко 24 народни представители.
Първата група студенти, одобрени за участие в Програмата, се състои от 18 стажанти.
Като сътрудници на доброволни начала студентите участват в законодателни проучвания при използване на съвременни информационни технологии и една от задачите им е разработване на механизъм и канали на комуникация, чрез които гражданското общество да получава достъп до информацията и да предоставя своевременно мнения и допълнения при обсъждане на законодателни промени.
Конкретни мерки за стартирането на съвместните инфраструктурни проекти по изграждането на каскадата "Горна Арда" и участъка от магистрала "Тракия" от Оризово до Капитан Андреево бяха в центъра на разговора на председателя на Народното събрание Йордан Соколов с гостуващата у нас турска парламентарна делегация, водена от председателя на Великото Национално събрание на Република Турция Йълдъръм Акбулут.
Делегацията е на 3-дневно посещение у нас по покана на председателя на българския парламент и в нея участват депутати от различни парламентарни фракции на турския парламент.
В конструктивен дух двете страни обсъдиха съществуващите проблеми, свързани с тези два проекта и се ангажираха с разрешаването им.
Йордан Соколов изтъкна, че причина за забавянето е неосигуряване на кредитиране от страна на изпълнителя Холдинг "Джейлан".
Според него в Турция има достатъчно добри банки, които могат да осигурят необходимия финансов ресурс.
България е особено заинтересована от изграждането на инфраструктурните проекти, тъй като това ще реши редица социално-икономически проблеми в съответните райони, свързани с високата безработица.
По време на срещата бе отчетено положителното развитие на търговско-икономическите връзки и тенденцията към увеличаване на турските инвестиции в българската икономика.
Йълдъръм Акбулут потвърди подкрепата на Турция за членството на България в НАТО и приветства добрия старт на преговорите на нашата страна за членство в ЕС.
Изразена бе оценката, че двустранните връзки в политическата област се развиват възходящо, за което принос имат срещите на държавните ръководители на двете страни, както и редовните парламентарни контакти.
Г-н Соколов потвърди значението на добрите връзки между двата парламента, които са особено полезни не само в двустранен план, но и с оглед координиране на позициите на двете страни в рамките на редица международни форуми.
На срещата с ръководството на Комисията по външна и интеграционна политика бе потвърдено, че НАТО и ЕС са общи стратегически приоритети на България и Турция.
Йълдъръм Акбулут заяви категоричната подкрепа на Турция за членството на страната ни в Северноатлантическия съюз и припомни, че Турският Меджлис е утвърдил тази позиция със закон.
Председателят на Комисията по външна и интеграционна политика Асен Агов отбеляза, че активният парламентарен диалог е част от възходящото развитие на двустранните отношения, свидетелство за което са не само политическите контакти, но и динамиката в търговско-икономическата сфера.
Оризово-Капитан Андреево, както и изграждането на трансевропейските транспортни коридори са от взаимен интерес и за двете страни, бе мнението на събеседниците.
От турска страна бе изразено задоволство от решаването на проблемите на турското етническо малцинство у нас.
Председателят на Комисията по външна и интеграционна политика Асен Агов информира събеседниците си, че в началото на октомври предстои стартирането на предавания на турски език по БНТ.
Перспективите за развитие на двустранните връзки в областта на икономиката, търговията и културата обсъдиха днес на среща в Народното събрание председателят на българския парламент Йордан Соколов и гостуващият у нас министър-председател на Социалистическа Република Виетнам Фан Ван Хай.
Европейската ориентация на българската външна политика не изключва, а предполага развитие на отношенията и със страни от Азия, в т.ч.и с Виетнам, заяви г-н Соколов.
Изтъкнато бе, че значимите успехи на Виетнам в икономическата област през последните години са добра основа за активизиране на икономическото сътрудничество.
За България представлява интерес опитът на Виетнам в привличането на чуждестранни инвеститори, заяви г-н Соколов, което е позволило на страната да отбележи годишен икономически ръст от 7-8% и да постигне удвояване на БВП през периода 1990-2000 г.
Премиерът Фан Ван Хай информира г-н Соколов за направените от виетнамска страна по време на посещението конкретни предложения за ускоряване на икономическия обмен - премахване на вносните мита за стоките на двете страни, създаване на смесени предприятия у нас като възможност за излизане на трети пазари, подновяване на връзките в сферата на образованието и високите технологии.
Г-н Соколов изрази подкрепа на тези проекти и допълни, че нашата страна по своето географско положение и реални икономически възможности може да се превърне във врата на Азия към Европа.
Българският парламент ще съдейства за по-бързото приемане на необходимите законодателни условия за разширяване на двустранното сътрудничество, увери председателят на Народното събрание.
Ефективният парламентарен контрол върху присъединителния процес и хармонизацията на правото са сред най-важните предизвикателства в работата на Съвета по европейските въпроси, заяви заместник-председателят му Васил Гоцев на среща с гостуващия у нас министър на правосъдието на Финландия Йоханес Коскинен.
Г-н Гоцев подчерта, че България е постигнала значителни резултати в хармонизацията на законодателството си с правото на ЕС, за което е получила и заслужено висока оценка на срещата на Европейския съвет в Хелзинки Той разясни пред госта подробно структурата, функциите и задачите на Съвета по европейските въпроси.
В центъра на проведения разговор бяха и проблемите на антикорупционното законодателство и мерките срещу изпирането на мръсни пари.
Председателят на Народното събрание Йордан Соколов днес се срещна с министъра на правосъдието на Финландия Йоханес Коскинен, който е на посещение в нашата страна по покана на министъра на правосъдието Теодосий Симеонов.
Централно място в разговора бе отделено на ролята на парламентите за хармонизацията на националното законодателство.
Йордан Соколов изтъкна, че България вече преодоля изоставането в тази област и сегашният парламент прие изцяло ново законодателство в такива важни области като реформата в държавната администрация и съдебната власт, борбата с организираната престъпност и прането на мръсни пари, здравеопазването, общественото осигуряване, медиите, данъците и др.
Постигнатият процент на хармонизация на законодателството /67 на сто/ нарежда нашата страна на 2-ро място сред 12-те страни-кандидатки за членство в ЕС непосредствено след Унгария, заяви г-н Соколов.
Голяма роля в това отношение играе създаденият Съвет по европейските въпроси, подчерта председателят на българския парламент.
Той запозна госта с начина на формирането й /на паритетен принцип/ и механизма за вземане на решения /принципа на консенсуса/.
Изтъкнато бе, че приемането на законопроектите с единодушие в съвета позволява ускореното им гласуване в пленарната зала и е своеобразен сертификат за съответствие с нормите на европейското право.
Спирайки се на хода на преговорите за присъединяване към ЕС, Йордан Соколов подчерта, че постигането на критериите за членство не е самоцел, а показател за успешното развитие на страната.
Важно е хората да бъдат убедени, че постигането на критериите е важно за просперитета на собствената им държава.
Двамата събеседници обсъдиха и възможностите за обмяна на опит в подготовката на конкретни законопроекти с оглед подобряване условията за чуждестранните инвеститори у нас.
На срещата бяха разисквани и възможностите за участие на финландски фирми в либерализацията на българските телекомуникации.
От българска страна бе изразено удовлетворение, че световноизвестни фирми като "Нокиа" проявяват интерес в тази област.
Йордан Соколов изрази надежда, че това ще стане факт след предстоящите конкурси за втори и трети GSM-оператор.
В отговор на проявения интерес на министър Коскинен за перспективите за учредяване на институцията на народния защитник /омбудсман/ г-н Соколов заяви, че българските законодатели работят по този въпрос, но съществуват определени конституционни ограничения за правомощията на омбудсмана у нас.
При всички случаи обаче омбудсманът е гаранция за правата на гражданите и е силно средство за борбата с бюрокрацията и корупцията, каза Йордан Соколов.
Тази сутрин в сградата на Хърватския Национален Събор /националния парламент/ в Загреб започна срещата на председателите на парламентите на страните от Пакта за стабилност в Югоизточна Европа.
В работата на форума участва българска парламентарна делегация, водена от председателя на Народното събрание Йордан Соколов, с членове Асен Агов и Васил Гоцев.
Срещата е организирана от парламента на Република Хърватия с подкрепата на Пакта за стабилност и в нея участват председателите на парламентите на 35 държави и представители на международни организации като ЕС, НАТО, ООН, ЗЕС, ОССЕ.
От 11 до 13 септември участниците ще разискват по темата "Ролята на парламентите при прилагането на Пакта за стабилност и укрепването на европейската и евроатлантическата интеграция".
На срещата ще бъде приет заключителен документ.
На откриването с приветствия към страните участнички в срещата се обърнаха председателят на Хърватския национален парламент Златко Томчич, премиерът на страната-домакин Ивица Рачан, председателят на ПАСЕ лорд Ръсел Джонстън, координаторът на Пакта за стабилност Бодо Хомбах, председателят на Парламентарната асамблея на ОССЕ Адриан Северин.
В словото си председателят на Народното събрание Йордан Соколов подчерта, че Пактът за стабилност в Югоизточна Европа е обнадеждаващ отговор на международната общност на сериозното предизвикателство, пред която тя бе изправена след кризата в Косово.
Потвърдено бе, че като държава със стабилна демократична система и като надежден кандидат за пълноправно членство в Европейския съюз и НАТО, България участва в реализирането на принципите и целите на Пакта, насочени към изграждане на сигурност и стабилност в Югоизточна Европа и към ускоряване на интеграцията на региона в европейските и евроатлантическите структури.
Това съответства на основните външнополитически приоритети на страната ни, заяви г-н Соколов.
Основните области, с които народите от региона свързват Пакта са развитието на транспортната инфраструктура и на съобщенията, енергийните доставки, отварянето на дунавския воден път, създаването на благоприятен климат за чуждите инвестиции и поощряването на регионалната търговска либерализация.
Тези цели в икономическата област, посочи председателят на българския парламент, се съчетават с усилията за изграждане на гражданско общество, основано на принципите на зачитане на правата на човека, културното многообразие и толерантността.
Като изтъкна досегашните положителни резултати в реализирането на Пакта за стабилност - подобрената политическата атмосфера в Югоизточна Европа, активизирането на демократичните процеси и реформи, разширяването на регионалното сътрудничество, началото на донорския процес за финансиране на проектите и приетите важни документи като Инвестиционната харта, Инициативата за борба с корупцията и Хартата за свободата на медиите, Йордан Соколов заяви, че за пълната реализация на Пакта са необходими още значителни усилия.
Привличането на по-голям брой фирми от балканските страни като изпълнители и подизпълнители на проектите по Пакта за стабилност ще има реален икономически ефект предвид изключително тежката икономическа обстановка в някои страни от региона, заяви г-н Соколов.
Защото икономическото развитие пряко влияе на политическите процеси в региона и това се видя наскоро в Република Македония, продължи той.
Припомнени бяха отново предложените от България редица мерки за съществен практически напредък в реализацията на Пакта - ускоряване на срока за отпускане на средства за финансиране на проектите от Пакта с бърз старт, повишаването на ролята на страните от региона в процеса на вземане на решения по финансирането на проектите и др.
В тази връзка председателят на Народното събрание изрази удовлетворението и благодарността на нашата страна за началото на осъществяването на проекта за изграждане на втори мост над р. Дунав.
В заключение Йордан Соколов изрази подкрепа на предложения проект за декларация, включващ подходящи мерки за парламентарното сътрудничество при осъществяването на Пакта за стабилност и изрази убедеността си, че конференцията в Загреб ще бъде важен принос за неговото успешно и своевременно реализиране.
Гостуващата у нас делегация на Комисията по регионално развитие, местно самоуправление и околна среда на чешкия Сенат днес бе приета от заместник председателя на Народното събрание Иван Куртев.
Гостите бяха запознати със законодателните приоритети на българския парламент, свързани с кандидатурата за членство на страната ни в ЕС.
Консенсусът между представените в парламента политически сили по отношение на интеграцията на България в европейските структури създадоха възможност за постигане на висока степен на синхронизация на българското законодателство с европейските норми - близо 70 на сто, подчерта г-н Куртев.
В това отношение съществена е ролята на сформирания Съвет по европейските въпроси, който е конституиран по начин, позволяващ ускорено разглеждане и приемане на законите.
Ръководителят на чешката делегация Зденек Фойрж информира г-н Куртев, че в Чехия е в ход реформа в областта на самоуправлението.
Подготвена е законодателната рамка на промените и в скоро време те ще бъдат внесени за гласуване в чешкия парламент.
Затова целта на сегашното посещение е запознаване с характера и функционирането на местното самоуправление у нас и държавната политика в областта на регионалното развитие.
По време на срещата двете страни взаимно се информираха за механизма на приемане на законите, както и за устройството на местната власт.
Гостуващата у нас делегация на Комисията по регионално развитие, местно самоуправление и околна среда на чешкия Сенат днес се срещна с ръководството на парламентарната Комисия по местното самоуправление, регионалната политика и благоустройството.
Председателят на комисията Илиян Попов информира гостуващата делегация за структурата на местното самоуправление у нас и последните промени на законодателството в тази сфера.
Новото е към децентрализацията на местните финанси и даденото право на общините да определят и събират местните такси.
Приетият нов Закон за регионалното развитие въвежда практиката на страните от ЕС и държави като Чехия и Полша в развитието на местното самоуправление като дава възможности за ползване на предприсъединителни фондове на ЕС.
Чешките сенатори запознаха българските си колеги с предстоящата реформа в местното самоуправление в Чехия, чиято законодателната рамка е готова и предстои да се гласува в чешкия парламент.
Гостите проявиха интерес към механизма на възлагане на обществени поръчки и за съотношението собствени приходи и държавни субсидии в местните бюджети.
Специално място по време на разговора бе отделено на въпроса за създаването и функционирането на т.н."еврорегиони", в което Чехия има определен опит.
Подобни региони се създават на базата на двустранни споразумения в пограничните райони и работата им се координира от регионални комитети, заявиха чешките парламентаристи.
Делегацията на Сената на Чешкия парламент разговаря и с председателя на Комисията по опазване на околната среда и водите Лъчезар Тошев.
Гостите бяха запознати с досегашната работа на комисията и със системата за финансиране на различни проекти в областта на екологията.
Съществена помощ в осъществяването на държавната политика за опазване на околната среда оказват и неправителствените организации, които участват активно в обсъждането на законопроектите в комисията.
Първата среща на гостуващата у нас делегация на Горната камара на Японския парламент, водена от Ютака Окано бе с председателя на Групата за приятелство България-Япония и зам.-председател на НС Иван Куртев.
Япония има много силно лоби в българския парламент, заяви г-н Куртев и запозна гостите с деветгодишната история на Групата за приятелство България-Япония, която е най-многобройна в Народното събрание.
Високо ценим подкрепата, която оказвате в процеса на преход на България и разчитаме на японския капитал, технологии и на японската образователна система.
Япония е стратегически партньор за България, и икономическите, социални и културни отношения с вашата страна са приоритетни за нас, подчерта Иван Куртев.
Той изтъкна ролята на парламентите в това отношение, като посочи, че редица инициативи, възникнали между парламентите, са реализирани впоследствие от правителствата на България и Япония.
Това правителство направи много за икономическото стабилизиране в България и за това свидетелства ниския ръст на инфлация във вашата страна, заяви г-н Ютака Окано.
Надяваме се да се запознаем със ситуацията в страната и да помогнем за разширяване на контактите между България и Япония на регионално ниво.
В тази връзка японската делегация ще посети Шумен, Велико Търново и Варна, за да се запознае с възможности за регионални икономически проекти.
На 31 август т.г.в ООН в рамките на Конференцията на председателите на парламентите, посветена на Хилядолетието, изказване направи председателят на Народното събрание Йордан Соколов.
Г-н Соколов подчерта ролята на ООН като най-универсалната световна организация, която има определяща роля в опазването на международния мир и сигурност, развитието на демокрацията, зачитането на правата на човека и постигането на устойчиво развитие и социален прогрес.
Той отбеляза ролята на националните парламенти и на Интерпарламентарния съюз за популяризиране решенията на ООН и органите и организациите от нейната система на национално равнище.
В тази връзка бе посочено, че българското законодателство отчита международните принципи и стандарти в областта на правата на човека и се стреми да ги прилага по най-ефективен начин.
Спирайки се накратко на положението в Югоизточна Европа Йордан Соколов отбеляза категоричната позиция на българския парламент в подкрепа на усилията на международната общност за урегулиране на кризата в Косово на основата на резолюция 1244 на Съвета за сигурност на ООН, за възстановяване и развитие на страните от региона.
В тази връзка бе посочено значението на Пакта за стабилност за Югоизточна Европа.
По време на Конференцията председателят на Народното събрание бяха осъществени редица двустранни контакти с председателите на парламенти на страни участнички във форума, в т.ч. Македония, Словакия, Хърватска, Израел, Швеция, Великобритания и др.
Предстои среща на г-н Соколов с председателя на Долната камара на японския парламент, който ще направи официално посещение у нас от 2 до 4 септември т.г.
От 23 до 26 юли делегация на Съвета по европейските въпроси на Народното събрание бе на посещение в Република Кипър по покана на Председателя на Комисията по външна политика и европейска интеграция на парламента на Кипър г-н Тасос Пападопулос.
Парламентарната ни делегация бе водена от Васил Гоцев, зам.-председател на Съвета, и членове Благовест Сендов, Иван Димов, Венцеслав Димитров, Иван Тодоров и Калчо Чукаров.
Българските депутати бяха приети от Спирос Киприану, изпълняващ функциите на Президент на Републиката и председател на Парламента на Кипър.
На срещата беше потвърдено възходящото развитие на двустранните връзки в духа на приятелство и сътрудничество.
В рамките на визитата българската делегация проведе работни срещи с председателя на парламентарната Комисия по външна политика и европейска интеграция на кипърския парламент Тасос Пападопулос, с Паникос Пурос, секретар на Бюрото по планиране - орган с пряко отношение и компетенции в областта на присъединяването на Кипър към ЕС, с и.д.министър на външните работи и министър на финансите Такис Клиридис и с министъра на правосъдието и обществения ред Никос Кошис.
По време на срещите двете страни изразиха удовлетворение от хода на преговорите на България с ЕС и по-специално от своевременния им старт и задоволителното темпо, с което се водят.
Изразено бе съгласие за задълбочаване на взаимното сътрудничество и подпомагане в процеса на подготовката за присъединяване на двете държави към ЕС.
Председателят на Народното събрание Йордан Соколов прие Н. Пр. Архиепископ Бласко Коласо - Апостолически нунций на Светия престол - по повод окончателното му отпътуване от страната.
Негово превъзходителство оцени високо дейността на парламента за синхронизиране на българското законодателство с европейското.
Той изрази надежда, че новият проектозакон за вероизповеданията ще бъде балансиран и ще гарантира равнопоставеност на всички вероизповедания у нас.
Г-н Соколов пожела успех на Монсеньор Бласко Коласо в по - нататъчната му високо благородна дейност на Апостолически нунций на Светия престол и изрази съжаление, че по време на неговото пребиваване в София не е могло да бъде осъществено посещение на Папа Йоан Павел II, който очаква да бъде поканен не само от българските държавници, но и от главата на Българската православна църква.
Председателят на Народното събрание Йордан Соколов днес прие Ерхарт Форт, ръководител на делегация от Бундестага във връзка с резултатите от утвърдената практика български специализанти да стажуват в Бундестага.
България е включена към списъка на 15 държави от Централна и Източна Европа, които изпращат младежи по тази програма.
100 000 германски марки отделя Бундестага за всяка страна, информира г-н Форт.
Досега 25 български младежи са приключили обучението си в германския парламент, които след завръщането си у нас, работят като специалисти в държавни институции и престижни частни фирми, съобщи г-н Соколов.
Работоспособност и високо чувство на отговорност са качествата, отличаващи българските специализанти, заяви г-н Форт, и изрази увереност, че те ще се реализират в пълна степен в България.
Общо бе мнението, че на фона на новите перспективи пред България за пълноправно членство в ЕС реализирането на подобни програми ще има голямо значение за допълнителната квалификация на младите български специалисти, които работят в областта на правото.
Парламентарната асамблея на Организацията за сигурност и сътрудничество в Европа прие на годишната си сесия /6-10 юли т.г./ в Букурещ Заключителна декларация, в която се препоръчва на страните - членки да положат усилия за изправянето на югославския президент Слободан Милошевич пред Международния съд в Хага.
Във форума участваха над 300 представители от 54 страни.
Делегацията на българското Народно събрание беше водена от заместник-председателя на Народното събрание Иван Куртев.
По предложение на българската делегация в раздела за предотвратяването на конфликти бе отправен призив към ОССЕ "да стимулира и улеснява регионалното сътрудничество за укрепването на сигурността, стабилността и развитието в съответните региони, в това число и борбата с международния тероризъм, екстремизма и незаконната търговия с оръжие".
По българско настояване бе включен и текст, с който международните организации и институции, поели задължения в рамките на Пакта за стабилност в Югоизточна Европа, да действат съвместно със страните от региона за успешното и своевременно постигане целите на Пакта, в това число и и обезпечаването на необходимите финансови ресурси.
В декларацията се призовава Русия да не използва сила срещу цивилните при конфликта в Чечения, осъждат се сериозните нарушения на правата на човека, както и прекомерното използване на сила и престъпленията, довели до смъртта на цивилни в размирната република.
Представителите на делегациите на страните членки на ОССЕ настояха парламентите на страните членки на организацията да премахнат на смъртното наказание.
В декларацията се подчертава ролята на свободата на печата и на средствата за масова информация като една от основните предпоставки за изграждане на демократични граждански общества.
В тази връзка в документа се изразява загриженост от физическите посегателства и необоснованите арести на журналисти от страни членки на ОССЕ.
Участниците в годишната сесия призоваха държавите - членки да спазват и прилагат стриктно действащите конвенции и да създават необходимите правни инструменти за борба с корупцията и прането на пари.
Изтъкната бе ролята на тясното сътрудничество между секретните служби на страните членки на организацията, за по-добър граничен контрол и за намаляване на трафика на хора, оръжия и наркотици Участниците в сесията заявиха, че тероризмът е все още главна заплаха за международната сигурност и призоваха страните членки на ОССЕ да предприемат мерки, за да следят крайните получатели на всяко оръжие, изнасяно от тях.
В рамките на сесията на Парламентарната асамблея на ОССЕ румънският депутат Адриан Северин бе избран за председател на асамблеята, а за зам.-председатели - рита Зюсмут /Германия/, Генадий Семезньов /Русия/ и Нино Борджанидзе /Грузия/.
През следващата година Румъния ще поеме временното председателството на ОССЕ.
Постигнатите договорености на преговорите с мисията на МВФ имат много важно значение за успеха на реформите, тъй като създават необходимите условия за изпълнение на правителствената програма за икономически растеж, заяви председателят на Народното събрание на срещата с г-н Емри дьо Монтескьо, член на Комисията по външните работи на Френския Сенат.
Като член на делегацията на Сената за ЕС г-н Монтескьо е натоварен с наблюдение на разширяването на Съюза към България.
Според г-н Соколов налице са трайни положителни тенденции в българската икономика, които създават благоприятни предпоставки и за развитието на дребния и средния частен бизнес.
Споразумението с фонда ще позволи ефективни мерки срещу безработицата, преодоляване на бедността и с ниските данъчни ставки превръща България в най-привлекателната страна за чуждестранните инвестиции сред останалите страни кандидатки за членство в ЕС, каза г-н Соколов.
Френският гост бе подробно информиран за постигнатото в областта на реформата в различни области - структурна, здравна и пенсионна, административна, данъчна, съдебна, аграрна.
Разяснени бяха мерките на правителството за квалификация и преквалификация на съкратените от работа и програмата за създаване на нови 250 000 работни места, с което рязко ще се повиши заетостта на населението.
Сенатор Монтескьо изрази висока оценка за хода на икономическите реформи у нас, които създават възможности за постигане на критериите за членство в ЕС.
След посещението му в АЕЦ "Козлодуй" сенаторът е на мнение, че нивото на ядрената безопасност и на експлоатация на централата е достатъчно високо.
В случай, че Западът изисква от България необосновани усилия в областта на атомната енергетика, би било справедливо тези усилия да бъдат изцяло подкрепени финансово от развитите държави.
С други думи, смята сенатор Монтескьо, необходима е балансирана позиция на Европа по този въпрос.
Гостуващият в нашата страна член на Комисията по външните работи на Френския Сенат Емри дьо Монтескьо, днес се срещна последователно със зам.-председателя на Народното събрание Юнал Лютфи и със зам.-председателя на Съвета по европейските въпроси на НС Васил Гоцев.
Като член на делегацията на Сената за ЕС, г-н Монтескьо е натоварен с наблюдение на разширяването на Съюза към България.
Г-н Лютфи запозна сенатор дьо Монтескьо с начина, по който се решават проблемите на етносите у нас и ролята на ДПС в това отношение.
Според него ратифицираната от България Рамкова конвенция за защита на националните малцинства не се прилага в достатъчна степен и представителството на различните етноси в различните сфери все още не е равнопоставено.
Твърдата подкрепа на ДПС за интеграцията на България в ЕС и НАТО, както и позицията му време на кризата в Косово са проява на националноотговорна политика и са допринесли българското общество да не възприема движението като етническа партия, а като реален субект със значимо присъствие в политическия живот на страната, заяви зам.-председателят на НС.
На срещата бяха обменени мнения за обстановката на Балканите като бе констатирано, че тя остава напрегната.
Основният проблем на страните в региона остава икономическото възстановяване и в това отношение г-н Лютфи изрази неудовлетворение от досегашното прилагане на Пакта за стабилност, тъй като без финансова помощ българската икономика и селското стопанство няма да са конкурентноспособни.
По въпроса за отношенията на България с Русия НС е заявило ясно желанието си да развива връзките в областта на политиката и икономиката на основата на равноправието и взаимната изгода.
Позицията на всички политически партии в българския парламент е, че интеграцията в ЕС и НАТО не трябва да влияе отрицателно на българо-руските отношения, заяви Ю. Лютфи.
Темата за процеса на евроинтеграция бе сред основните и по време на срещата на сенатор Монтескьо с г-н Васил Гоцев.
Според френския сенатор е необходимо ЕС да реши първо въпросите на институционалната реформа в Съюза и след това да обсъжда приемането на нови страни членки.
Г-н Гоцев информира госта, че около две трети от българското законодателство вече е синхронизирано с европейските норми и по наши разчети този процес ще приключи към 2006 г.
Съществена роля в това отношение има създаденият Съвет по европейските въпроси, който е съставен на принципа на равнопоставеност на всички парламентарни групи и приема становищата си с консенсус, посочи г-н Гоцев.
Сенатор Монтескьо прояви интерес към хода на земеделската реформа и посочи, че е необходимо да се положат всички усилия българското земеделие да стане конкурентноспособно.
Това е особено важно, заяви той, тъй като земеделието е сред ключовите теми в процеса на преговорите за членство.
Г-н Гоцев заяви, че 95 % от земята е върната на собствениците й реформата в земеделието вече дава първите си плодове.
Днес в Русе бе проведено първото съвместно заседание на представители на Съвета по европейските въпроси към Народното събрание и Съвета по евроинтеграция на Камарата на депутатите на румънския парламент.
Заседанието бе ръководено от председателите на двете комисии Васил Гоцев и Мариана Стойка.
На заседанието бяха обсъдени дейността на двете страни от началото на преговорите за присъединяване към ЕС, включително и парламентарния контрол върху хода на този процес.
Разисквани бяха и конкретни въпроси, свързани с механизма на хармонизиране на националните законодателства с европейските норми, както и някои аспекти на структурата, състава и функциите на двете комисии.
Двете парламентарни комисии решиха периодично да се информират взаимно за дейността си по присъединяването към ЕС и да си сътрудничат в тази насока.
Постигнато бе съгласие срещите между двете комисии да станат периодични.
Следващата среща ще се проведе в Румъния през втората половина на тази година.
Отношенията между България и Швейцария се развиват по възходяща линия и съществен принос в тази насока имат много добрите връзки между парламентите на двете страни - заяви председателят на парламента Йордан Соколов на днешната среща с федералния министър на правосъдието и полицията на Конфедерация Швейцария г-жа Рут Метцлер-Арнолд.
При неотдавнашното посещение на български парламентаристи в Швейцария е била постигната договореност за сътрудничество в областта на законодателството.
Швейцарската страна е изразила готовност за оказване на методическа помощ като изготви експертизи и препоръки по отделни законопроекти в областта на приватизацията, режима на чуждестранните инвестиции и банковата система, заяви г-н Соколов.
Швейцария оценява високо ролята на България като важен фактор за мира и стабилността на Балканите, заяви министър Метцлер-Арнолд.
Тя прояви интерес към позицията на България за обстановката на Балканите, перспективите на Пакта за стабилност и евентуалното влияние на кризата в Косово върху съседните страни и по-специално Македония.
Йордан Соколов заяви, че обстановката в региона остава сложна в резултат на провежданата от Слободан Милошевич политика на дестабилизация и етническо напрежение.
Той изтъкна опита на нашата страна в мирното съжителство между етносите посредством интегрирането им в икономическия и политическия живот на страната.
България се присъедини и се придържа стриктно към принципите на Рамковата конвенция за защита на националните малцинства, посочи Йордан Соколов, и създава условия за изучаване на майчиния език и излъчване на радио и телевизионни програми за различните етноси у нас.
Съществено място по време на разговора бе отделено на прилагането на Пакта за стабилност и ролята му за съживяване на икономиките на страните от региона.
Председателят на НС изтъкна голямото значение, което имат за нашата страна изграждането на втория мост на р. Дунав и трансграничния коридор № 8, което ще възстанови транспортните ни връзки с Централна и Западна Европа.
Г-жа Метцлер-Арнолд бе запозната и с хода на икономическите реформи у нас, в резултат на което делът на частния сектор е достигнал 70 на сто, но в същото време се е увеличила и безработицата.
Според Йордан Соколов постигнатите договорености с мисията на МВФ за намаление на данъците и увеличаване на заплатите имат ключово значение за продължаване на положителните тенденции в българската икономика.
Очакванията са, че през 2000 г.
БВП ще отбележи ръст от 4,5 на сто, а до изборите през следващата година правителството ще направи необходимото за разкриване на 250 000 работни места.
България оценява като изключително демократично отношението на молдовските власти към българското малцинство в Молдова, заяви на срещата с министър-председателя на Молдова Думитру Брагиш председателят на парламента Йордан Соколов.
Дълбоките исторически връзки между двата народа и общите им цели за членство в ЕС създават всички необходимите условия за развитие на двустранните отношения в различни области - икономика, търговия политика, култура, каза председателят на българския парламент.
България може да се превърне в мост за Молдова към ЕС, а Молдова - в мост за България към ЕС, заявиха Йордан Соколов и премиерът Брагиш.
Обща бе констатацията, че нивото на икономическия обмен между България и Молдова е незадоволително и в това отношение значителна е ролята на смесените предприятия.
Подчертана бе ролята на парламентарните на двете страни за преодоляване на това изоставане.
България може да бъде полезна за Молдова с опита си в областта на евроинтеграцията и редица регионални инициативи.
Премиерът Брагиш постави въпроса за намаляване цената на визите за молдовските граждани и по този въпрос българската страна ще предприеме необходимите стъпки, заяви Йордан Соколов.
Председателят на парламента каза, че решаването на въпроса за транспортирането на отработеното ядрено гориво от АЕЦ "Козлодуй" през територията на Молдова ще става при гарантирано спазване на всички необходими международни изисквания за екологична безопасност.
Сметните палати на България и Русия до есента на тази година ще подготвят конкретни предложения за митнически и търговски улеснения за съживяване на търговско-икономическия стокоомбен, стана ясно на срещата на председателя на българския парламент Йордан Соколов с председателя на Сметната палата на Русия Сергей Степашин.
Основните теми на разговора бяха ролята на двете Сметни палати за ефективното разходване на бюджетните средства в двете страни, както и възможностите за рязко активизиране на търговско-икономическите връзки между България и Русия.
Г-н Степашин информира г-н Соколов за извършваните промени в дейността на Сметната палата в Русия, насочени към засилване на санкциите за възпрепятстване на работата и, създаването на регионални звена и борбата с корупцията.
Председателят на Народното събрание изтъкна значението на двете Сметни палати като се има предвид икономическото на България и Русия.
Той запозна госта и с основните пунктове от предстоящите промени в Закона за Сметната палата, с които да се разширят пълномощията й както по отношение на обекта на проверките, така и за издигане статута на издаваните от нея актове.
Предвижда се, посочи г-н Соколов, актовете на Сметната палата на имат вече и процесуална стойност и да могат да бъдат използвани като доказателствен материал пред съда в случай, че има достатъчни основания за това.
На срещата бе изразена общата политическа воля за активизирането на търговско-икономическия обмен като бе поставен въпросът за премахване на високите мита за българските стоки в Русия.
През есента в Москва ще заседава смесената междуправителствена българо-руска комисия и до нейното начало палатите на България и Русия ще подготвят анализ на експортните и митнически ограничения, заяви Сергей Степашин.
"Като се върна в Москва ще се срещна с президента Путин и министър-председателя Касянов и ще обсъдя тези теми с тях", каза пред парламентарните журналисти Степашин след срещата с Йордан Соколов.
Главният преговарящ на Европейската комисия за България и ръководител на отдела за България в Генералната дирекция "Разширяване" на комисията Рутгер Виселс, днес разговаря с членовете на Съвета по европейските въпроси на Народното събрание.
Председателят на Народното събрание и председател на Съвета Йордан Соколов изрази пред г-н Виселс пълната подкрепа на българския парламент в процеса на преговорите за членство.
Той подчерта, че намаляването на данъчната тежест е един от лостовете за ускоряване на икономическия растеж и привличането на чуждестранни инвестиции, което ще има съществено значение за успеха на преговорите.
Зам.-председателят на Съвета Васил Гоцев запозна госта с механизма на формиране и работа на Съвета.
Подчертано бе, че въпросът за членство на България в ЕС се подкрепя изцяло от всички политически сили у нас и поради това решенията в Съвета се приемат с консенсус.
Около 67 % от нормативната база е приведена в съответствие с европейските стандарти, подчерта г-н Гоцев.
Главният преговарящ Виселс постави някои въпроси за организацията на работа на Съвета и за ролята му за успешното провеждане на преговорите с ЕС.
Според него основният приоритет за нашата страна в този период е решаването на икономическите проблеми - безработицата, бедността, както и отношението към малцинствата.
Не бива да възприемате изискванията на ЕС като нещо, което създава затруднения на България, а като средство за решаване на най-важните проблеми на страната ви, заяви г-н Виселс.
Изтъкнато бе значението на постоянния диалог с българската общественост по всички въпроси на евроинтеграцията, което да създава вярна представа сред хората за последиците от присъединяването към ЕС.
Председателят на Народното събрание Йордан Соколов прие днес министъра на вътрешните работи на Македония г-жа Доста Димовска.
Г-жа Димовска запозна председателя на НС с вътрешнополитическото и икономическо положение в Македония.
Безработицата, отлива на инвестиции, предстоящата ликвидация на 42 предприятия са проблемите, които решава македонското правителство.
Предстои приемане на закона за държавната администрация и реформа в Министерството на вътрешните работи, информира Доста Димовска.
България може да бъде полезна със своя законодателен опит, заяви г-н Соколов.
Двете страни трябва да си взаимодействат в борбата с организираната престъпност, наркотрафика и трафика на хора, защото между двете страни се запазва безвизовия режим.
Това е много важно в момент, когато България започва преговори за членство в ЕС, защото в бъдеще тя ще се окаже външната граница на Европа, каза председателят на Народното събрание.
На срещата стана ясно, че Македония е взела заем от 12,5 милиона долара, с които ще осъвремени пограничните си пунктове с компютри, детектори за оръжие и друга съвременна техника.
Предстои подписване на протокол между двете вътрешни министерства за сътрудничество.
Днес във Венеция започна 43-то заседание на комисията "Демокрация чрез право" към ПАСЕ /Венецианска комисия/.
В дневния ред на юнското заседание на комисията са включени правни проблеми и поправки в конституциите на Армения, Азербайджан, Молдова, Южна Корея, Босна и Херцеговина.
Утре в 10.30 ч. ще се състои тържествено заседание по случай 10 години от създаване на Венецианската комисия.
То ще бъде открито от проф. Лапергула, председател на правната комисия на ПАСЕ и неин създател.
Проф. Лапергула е бивш италиански външен министър и член на Конституционния съд на Италия.
От българска страна в заседанието участва зам.председателят на НС проф. Александър Джеров.
От 10 до 17 юни във Великобритания ще се проведе семинар на тема: "Стандартите в обществения живот", съобщи днес на среща с председателя на НС Йордан Соколов посланикът на Великобритания Ричард Стаг.
Г-н Стаг отправи покана представители на всички парламентарни групи да участват в семинара и да обсъдят с британските си колеги начините за постигане на прозрачност и отчетност в отношенията управляващи - общественост.
За нас е много интересен британският парламентарен опит, подчерта г-н Соколов и даде за пример съществуващия във Великобритания Регистър на интересите на депутатите.
Други важни и за двата парламента теми са лобирането и финансирането на политическите партии.
Мароканската парламентарна делегация, водена от г-н Лахен Недумгар депутат от Камарата на представителите на Кралство Мароко и председател на Групата за приятелство с България към мароканския парламент, бе приета от председателя на Народното събрание Йордан Соколов.
В делегацията влизат представители на община Агадир, която е побратимена с община Плевен, където мароканската делегация ще гостува след официалните срещи в София.
Предвидени са срещи в Министерството на икономиката и с министъра на земеделието и горите Венцислав Върбанов.
Гостите ще посетят земеделски стопанства в общините Плевен и Търново и ще се запознаят с хода на аграрната реформа.
Сътрудничеството между двете общини Агадир и Плевен може да даде нов тласък и съдържание на сътрудничеството между парламентите и правителствата на двете страни, заяви г-н Лахен Недумгар Мароканският опит в областта на земеделието може да бъде много полезен за България, каза председателят Йордан Соколов и изтъкна постиженията на Кралство Мароко в областта на земеделието, което заедно с риболова и туризма са основни отрасли на страната.
България има изключителния географски шанс и добър климат да има развито селско стопанство, заяви гостът.
Той се информира за хода на поземлената реформа и сподели опита на Мароко при разработването на проекти за облагородяване на почвите, напояване на сухи райони и стимулиране на частната инициатива в селското стопанство.
Общо бе желанието за разширяване на двустранните контакти в този жизненоважен сектор.
Мароканската делегация се срещна и с ръководствата на Комисията по местно самоуправление и Комисията по икономическата политика.
Швейцария е готова да предостави на България експертна помощ в областта на банковото законодателство, стана ясно днес на срещите на делегацията на Народното събрание, водена от Йордан Соколов, с председателя на Националния съвет Ханс-Петер Зайлер и с председателя на Кантоналния съвет Карло Шмид.
Развитието на парламентарните контакти и обмяната на законодателен опит бяха основни теми на разговорите.
Българските парламентаристи се срещнаха и с депутати от Комисията по външна политика и други комисии на Федералното събрание.
Обсъдени бяха различни аспекти на европейската интеграция, като бе подчертан приносът на всяка страна за развитието на сътрудничеството в Обединена Европа.
Йордан Соколов заяви, че членството на България в ЕС е не само външнополитически приоритет, но и въпрос на успешно провеждане на икономическата, структурната и социалната реформа.
Народното събрание има много важна роля в процеса на преговори за присъединяване към ЕС, каза генералният директор по разширяването на Европейската комисия Енеку Ландабуру на среща с председателя на Комисията по външна и интеграционна политика Асен Агов.
Подчертавайки значението на парламентарния консенсус при приемането на европейското законодателство, той определи като особено важен диалога, който народните представители трябва да водят с обществото, за да получат разбирането и подкрепата на хората.
Асен Агов информира събеседника си за структурата и принципите на работа на парламентарния Съвет по европейски въпроси.
Той отбеляза, че преговорния процес трябва да дава възможност за индивидуален подход към всяка страна- кандидатка, като според постигнатия напредък се определят и сроковете за финализиране на преговорите.
Г-н Агов изказа удовлетворение от решението на ЕК за изваждане на България от негативния визов списък и изрази надежда, че това решение ще бъде прието от Европейския съвет.
Асен Агов се срещна днес и с посланика на САЩ Ричард Майлс.
Повод за срещата бе планираното за началото на юни посещение на американски сенатори в България.
В средата на май предстои и посещение във Вашингтон на Асен Агов , който ще участва в заседание на Политическата комисия на ПА на НАТО.
Председателят на Народното събрание Йордан Соколов и председателят на ПГ на СДС Екатерина Михайлова днес се срещнаха с проф.д-р Карл-Хайнц Хорнхус, депутат от Християндемократическия съюз в Германския Бундестаг.
България отдава голямо значение на отношенията с Германия, подчерта г-н Соколов.
Той информира госта за дейността на българския парламент, свързана с началото на преговорите с ЕС.
Извършена е голяма по обем работа за синхронизиране на българското законодателство с правото на ЕС и досега 62% от нормативната ни база отговаря на европейските критерии, посочи председателят на НС.
Съществена роля в тази насока играе новосъздадения Съвет по европейските въпроси, чиято работа е организирана на принципите на паритета между отделните парламентарни сили.
Потвърдена бе и категоричната българска позиция за членство в НАТО като елемент от общоевропейската система за сигурност и стабилност.
Г-жа Екатерина Михайлова информира г-н Хорнхус за намерението на НС да излиза със становище по всяка една от преговорните теми.
По този начин всяка една от политическите сили в НС ще трябва да заяви ясно отношението си по тези ключове за България въпроси.
Общата позиция на парламента ще подсили позицията на страната ни в преговорите, заяви тя.
Проф. Хорнхус изтъкна, че приобщаването към ЕС има предимно политически и не толкова икономически аспекти.
Основна роля в този процес имат въпросите на общата външна политика и изграждането на обща система за европейска сигурност.
Според него важно значение за преговарящата страна-кандидатка има предварителна яснота за онзи кръг от въпроси, по които би могло да се очакват трудности в хода на преговорите.
Той посочи примера с Полша, която много бързо е приключила преговорите по първоначалните теми, но сега среща затруднения в преговорите по селското стопанство.
По време на срещата бяха обсъдени и темите за усилията на правителството за борба с корупцията и предложението на СДС да внесе поправка в Конституцията, ограничаваща обхвата на имунитета на депутатите и магистратите.
Проф. Хорнхус се срещна и със зам.-председателя на Комисията по външна и интеграционна политика Николай Камов и члена на комисията Димитър Абаджиев, и с народните представители Александър Праматарски и Стефан Личев.
Председателят на Народното събрание Йордан Соколов изпрати приветствие до участниците в срещата "Българския Великден", която бе открита днес в НДК.
В прочетеното в залата приветствие на г-н Соколов бе подчертана ролята на реализиралите се млади българи у нас и в чужбина, със своя професионален опит да допринесат за ускоряването на преговорите с ЕС.
Присъединяването ни към ЕС е приоритетна, стратегическа задача на съвременна България, от която зависи бъдещето на страната, благополучието на нашия народ - се казва в поздравлението - и това предизвикателство изисква мобилизирането на целия национален потенциал и особено на младежта.
Централно място в приветствието бе отделено на значителните усилия на правителството и парламента в областта на хармонизирането на българското законодателство с нормите на европейското право като ключов момент в постигането на критериите за членство в ЕС.
Свидетелство за тези усилия са приетите от 38-то Народно събрание над 80 закона, свързани с хармонизирането на българското право.
Отправен бе призив към младите специалисти в сътрудничество с органите на Народното събрание да дадат своя принос в сферата на законодателството и по този начин да допринесат за успеха на преговорите с ЕС.
Убеден съм, че срещата ще бъде от голяма полза за България при воденето на преговорите за присъединяване към ЕС.
Пожелавам на участниците успешна и резултатна работа - се казва в заключение на приветствието на председателя на НС Йордан Соколов.
От името на Народното събрание на участниците в "Българския Великден" бяха раздадени албуми, посветени на 120-та годишнина на Народното събрание.
Председателят на Народното събрание Йордан Соколов се срещна с председателя на Комитета за национални етнически малцинства в Унгария д-р Тошо Дончев.
Д-р Тошо Дончев принадлежи към българското етническо малцинство в Унгария и през 1999 г. той е избран за председател на Управлението на националните етнически малцинства в правителството Орбан с ранг заместник-министър.
Преди това той е бил председател на Българското републиканско самоуправление в Унгария.
Българското малцинство в Унгария не е голямо, но не в числеността, а в качеството на свършеното се измерва неговото значение, заяви г-н Дончев.
България има едно силно лоби в Унгария и ние бяхме много впечатлени от българите, които са запазили своята националност и език повече от сто години, каза председателят на парламента.
Малцинствата в Унгария имат гарантирани права и това либерално отношение към тях е критерий за всяко цивилизовано общество, поясни д-р Дончев.
Д-р Тошо Дончев ще представи книгата си "Българи от ново време" утре, 20 април, от 17.00 ч. в Унгарския културен институт.
На срещата Йордан Соколов изтъкна ролята на политика Примаков за укрепване на мира и сигурността в съвременния свят и развитието на добрите отношения между нашите две страни.
Евгени Примаков изрази убеждението си, че взаимоотношенията между България и Русия ще продължават да се развиват във възходяща линия.
Евроатлантическите приоритети във външната политика на България не могат да бъдат за сметка на Русия, заяви г-н Соколов.
Русия принадлежи към Европа и ние имаме общо бъдеще, каза той.
България гледа на членството си в НАТО като на гаранция за стабилността в региона, която ще допринесе за икономическото развитие на страната и приключване на структурната реформа, коментира г-н Соколов.
Между България и Русия има много неизползвани възможности.
В интерес и на двете страни е да се развиват търговските, туристическите и културните връзки, подчерта Йордан Соколов.
Премиерата на книгата на Евгени Примаков "Години в голямата политика" е едно събитие в нашия културен обмен, на което всички се радваме, заяви председателят на парламента.
Българската парламентарна делегация, водена от председателя на Народното събрание Йордан Соколов, която е на официално посещение в Унгария, днес се срещна с председателя на унгарския парламент д-р Янош Адер.
Д-р Адер информира българските депутати за вътрешно-политическата обстановка в страната и за тежките икономически загуби, които тя търпи в резултат на наводненията през последните дни.
За покриване на щетите от природното бедствие унгарското правителство е решило да задели 38 милиарда форинта - 1% от бюджета на страната за тази година.
Йордан Соколов изрази съпричастието на България по този повод.
Двамата председатели обсъдиха и въпроса за необходимостта от възстановяване на корабоплаването по р. Дунав.
Според г-н Соколов съществен фактор за разрешаването на този ключов за дунавските страни проблем е наличието на политическата воля, от една страна, и наличието на финансови възможности, от друга.
Изграждането на втори мост между България и Румъния е алтернатива за възстановяване на комуникациите в региона, заяви той.
На срещата важно място бе отделено на хода на евроинтеграцията на двете страни, като и ролята на националните парламенти да съдействат в тази насока посредством развитието на двустранните връзки.
Председателят на българския парламент изрази увереност, че Унгария ще бъде сред първите страни от Източна Европа, приети за постоянни членки в ЕС.
Етапът, в който се намират реформите в България, правят много полезен за нас унгарския опит в провеждането на приватизацията и структурната реформа, заяви г-н Соколов.
Той сподели опита на нашата страна в областта на хармонизирането на законодателството ни с ЕС, за което съществена роля има създаденият неотдавна Съвет по европейските въпроси в Народното събрание.
Г- Адер прояви подчертан интерес по този въпрос, тъй като в Унгария все още не е създадена подобна структура.
Той информира българските депутати, че до този момент 80% от националното законодателство е в съответствие с нормите на ЕС, което поставя страната на челно място сред другите страни кандидатки за членство.
Положението на Балканите и хода на евроатлантическата интеграция на двете страни бяха обсъдени на срещата на българската делегация с членовете на Комисията по външната политика на унгарския парламент.
Председателят на комисията Ищван Сент-Ивани изрази благодарността на Унгария като членка на НАТО за оказаната от България помощ по време на Косовската криза и заяви твърдото си убеждение, че нашата страна остава основен фактор на стабилността в региона.
Председателят на Народното събрание заяви стремежа на нашата страна да се превърне в генератор на сигурност на Балканите посредством развитието на приятелски отношения с всички съседни страни.
Г-н Соколов информира също и за законодателните приоритети на Народното събрание, хода на приватизацията и структурната реформа и благодари за подкрепата на Унгария за разрешаването на въпроса с изграждането на втори мост на р. Дунав.
На срещата с председателя на Управлението за национални и етнически малцинства д-р Тошо Дончев българските депутати бяха информирани за държавната политика в областта на малцинствата.
В Унгария има 13 малцинства, сред които българското, което макар и да е сред най-малките, е представено в този правителствен орган, каза г-н Дончев.
Според него фактът, че председател на Управлението в момента е българин е показателен за отношението на унгарските власти към националните малцинства.
Сред гарантираните права на малцинствата са правото на самоуправление, на държавно финансиране и на изяви в медиите.
По-късно следобед започна срещата на българската парламентарна делегация с министъра на външните работи Янош Мартони, а вечерта българската делегация ще се срещне с Българското културно дружество и с българите, живеещи в Унгария, на която г-н Соколов ще направи дарение за дружеството.
Днес следобед парламентарната делегация, водена от председателя на Народното събрание Йордан Соколов, разговаря с външния министър на Унгария Янош Мартони.
Министър Мартони запозна делегацията с опита на неговата страна във воденето на преговорите с ЕС.
Създаден е Съвет по интеграцията, в който участват представители на профсъюзите и работодателите.
До момента Унгария е открила преговори по 29 теми, каза Я.
Мартони, като най-проблемни са се оказали преговорите по структурната политика, селското стопанство, свободното движение на хора, вътрешните работи и правосъдието.
Министър Мартони даде висока оценка на политиката на България, насочена към постигането на стабилност и икономически напредък в региона.
Според г-н Соколов реализирането на планираните инфраструктурни проекти на Балканите ще има съществен принос за постигането на тези цели.
В това отношение голямо е значението на изграждането на втория мост над р. Дунав, което бе постигнато и с оказаната от Унгария подкрепа, заяви председателят на българския парламент.
Председателят на Нардното събрание Йордан Соколов прие посланика на Гърция Панайотис Каракасис по повод окончателното му отпътуване от страната.
На срещата бе отбелязано, че отношенията между Гърция и България за последните години бележат изключителен напредък и спомагат за балансиране на политическата обстановка на Балканите.
Общи са интересите на двете страни за по-бързото изграждане на големи инфраструктурни проекти, които имат важно значение за развитието на региона, бе мнението на двамата събеседници.
Европейската ориентация на България и Гърция сбилжава още повече двата народа, които изповядват православие и имат сходни традиции, заяви г-н Каракасис.
Откровенният диалог и доверието са новите измерения на българо-гръцките отношения, заяви г-н Соколов.
Той благодари за последователната подкрепа на Гърция за членството на България в НАТО и ЕС.
Делегацията на Политическата комисия на Парламентарната асамблея на НАТО, водена от зам.-председателя Питър Вигърс, се срещна днес с председателя на Народното събрание Йордан Соколов.
На срещата присъства и председателт на Комисията по външна и интеграционна политика Асен Агов.
България е убедена в ролята на НАТО като структура, която е в състояние да се справи с конфликти, породени от погазване на човешки права и незачитане на основните свободи, заяви г-н Соколов на срещата.
Още с първият си акт - Декларацията за национално съгласие 38-то НС заяви, че членството в НАТО е основен приоритет на България.
Единствената парламентарно представена политическа сила, която тогава не подкрепи декларацията, бе БСП, напомни той.
Днес нейната позиция еволюира и поставя началото на един процес за постигане на консенсус между всички парламентарно представени сили за членството на България в НАТО, заяви г-н Соколов.
Г-н Питър Вигърс даде много висока оценка на икономическия прогрес постигнат от България и изрази надеждата си, че нашата страна скоро ще се присъедини към НАТО.
Той високо оцени подкрепата на България за решаване на кризата в Косово.
На срещата бе поставен въпросът за отношението към етническите малцинства.
Г-н Соколов информира гостите, че Народното събрание е приело Рамковата конвенция за малцинствата, които имат гарантирани права за изучаване на майчин език.
Българското правителство прие и специална програма за интегриране на малцинствата в обществото, каза той.
Днес България има етнически модел, който може да служи за пример как различни етноси могат да живеят в мир и да си сътрудничат, заяви председателят на българския парламент.
Гостите проявиха интерес и към приоритетите в законодателната програма на Народното събрание.
330 са приетите до момента законопроекти от 38-то НС, каза г-н Соколов.
Българското законодателство е хармонизирано с европейското на 62 %, подчерта още председателят на Народното събрание.
Председателят на ПГ на СДС Екатерина Михайлова и народният представител Димитър Абаджиев днес се срещнаха с представители на Американския съвет на младите политически лидери.
Организацията е член на Атлантическата асоциация на младите политически лидери.
Г-жа Михайлова запозна гостите с актуалната политическа ситуация у нас и посочи, че във вътрешнополитически план управляващото мнозинство се стреми към изграждане на пазарна икономика, демократична и правова държава, а основен външнополитически приоритет е членството в ЕС и НАТО.
В периода до следващите парламентарни избори през 2001 г.ОДС предприемат решителни действия в икономическата сфера, насочени към постигане на реален икономически растеж от 4-5%, разкриване на 250 000 работни места, намаляване на данъчното бреме и стимулиране на малкия и среден бизнес, заяви г-жа Михайлова.
За постигането на тези цели ОДС разчитат на младите хора в България, независимо дали са в политиката или не, подчерта тя.
Гостите поставиха редица въпроси за законодателството, регламентиращо положението на младите хора и студентите, за характера на БСП и процесите, протичащи в нея, за системата на финансиране на политическите партии у нас, за международните контакти на СДС с политически партии от САЩ, политиката по отношение на малцинствата и на българите зад граница и за мерките за борба с корупцията.
Делегацията на Политическата комисия на Парламентарната асамблея на НАТО, водена от зам.-председателя Питър Вигърс, се срещна днес с делегацията на НС в Асамблеята и с ръководствата на Комисиите по външна и интеграционна политика и по национална сигурност.
Целта на посещението на парламентаристите от НАТО е да проучат напредъка на България в изпълнението на критериите за членство в Северноатлантическия съюз.
За резултите от посещението те ще информират както Парламентарната асамблея на НАТО, така и националните си парламенти, съобщиха след срещата гостите .
Основни теми на разговора бяха сътрудничеството в рамките на Партньорство за членство и Партньорство за мир, реформата в българската армия и бюджетното подсигуряване на извършваните структурни промени.
Председателят на Комисията по външна и интеграционна политика и ръководител на делегацията на НС в ПА на НАТО Асен Агов заяви, че Партньорство за членство е добър инструмент за подпомагане на страните кандидатки и България вече получава подкрепа от военните министерства на САЩ, Великобритания, Холандия, Германия.
Той изрази желание за активизиране на сътрудничеството в рамките на Партньорство за мир, защото участието на българските военни в съвместни учения допринася за постигането на оперативна съвместимост на българската армия с тези на страните от Алианса.
Днес следобяд от 17.00 ч. в зала 134 на НС парламентаристите от Асамблеята на НАТО ще обсъдят с българските си колеги темата за руската външна политика към региона на Югоизточна Европа в контекста на разширяването на НАТО, след което ще дадат БРИФИНГ за журналисти.
България и Румъния са партньори, а не съперници в процеса на интеграция в евроатлантическите структури и това се потвърждава от успешното развитие на военното сътрудничество между две страни.
Това бе заявено на днешната среща на зам.-председателя на НС Иван Куртев с военния министър на Румъния Сорин Фрунзаверде.
Румънският министър информира г-н Куртев за резултатите от разговорите с българският си колега Бойко Ноев и за постигнатото съгласие за конкретни мерки за повишаване на оперативната съвместимост между двете армии.
Иван Куртев информира госта за приетата от Народното събрание законодателна уредба на военната реформа у нас.
Предстоят промени в Закона за отбраната и въоръжените сили, които са насочени към ускоряване на интеграцията в НАТО, подчерта зам.-председателят на НС.
Общо бе мнението, че парламентарното сътрудничество има значима роля за развитието на двустранните отношения във всички области и бе изразено задоволство от активизирането на двустранните парламентарни връзки през последните месеци.
На срещата бяха разменени мнения и за развитието на ситуацията в Косово като бе дадена висока оценка на ролята на българските и румънски формирования в международния умиротворителния контингент.
Представителите на Голямата комисия /Комисията по европейските въпроси/ на парламента на Финландия разговаряха днес с колегите си от Съвета по европейски въпроси на НС.
В срещата участва и Главният преговарящ с ЕС Александър Божков.
Българските парламентаристи благодариха за подкрепата на Финландия в процеса на разширяване на ЕС, подчертавайки факта, че по време на финландското председателство бе взето решението за започване на преговори с още шест страни, между които и България.
Депутати от всички парламентарни групи изразиха мнение, че в Народното събрание има работещ консенсус по въпросите на евроинтеграцията.
Гостите от Финландия запознаха българските парламентаристи с работата на тяхната комисия и с опита на страната им в присъединяването към ЕС.
Те подчертаха като особено важен въпроса за парламентарния контрол в хода на преговорите, който във финландския парламент е решен с предоставянето на много широк мандат на Голямата комисия.
Финландските парламентаристи проявиха интерес към външнополитическия приоритет на България за членство в НАТО и обсъдиха с българските си колеги перспективите на общата европейска система за сигурност.
Възможностите за разширяване на двустранното сътрудничество, ситуацията в Косово и ролята на нашата страна за стабилизирането на Балканския регион, Пакта за стабилност, напредъка в решаването на визовия проблем за България бяха обсъждани по време на срещата на парламентарната Група за приятелство България - Италия с италианския посланик Алесандро Графини.
С позицията си по време на кризата в Югославия България спечели голямото доверие на европейските страни, подчерта Алисандро Графини.
Госта оцени високо активизирането на двустранните отношения между България и Италия и изтъкна нарастващия интерес на италиански фирми към инвестиции у нас.
Той посочи като един от основните приоритети на Пакта за стабилност изграждането на Коридор № 8.
Италия е подкрепила изваждането на България от негативния визов списък на ЕС, а до окончателното решаване на този въпрос италианското посолство у нас е взело мерки за облекчаване на процедурите по издаването на визи, съобщи г-н Графини.
Италианският гост изрази желание за засилване на двустранния културен и информационен обмен.
От българска страна бе изказана благодарност за подкрепата на Италия за присъединяването на България към европейските и евроатлантическите структури.
Председателят на Групата за приятелство г-жа Елена Поптодорова подчерта значението на италианския законодателен опит при изработването на българското законодателство в областта на местната администрация и борбата срещу корупцията.
Тя изрази надежда, че създадената наскоро Група за приятелство с България в италианския парламент ще създаде предпоставки за активизиране на двустранното сътрудничество.
Предстои в скоро време председателят на Сената Никола Манчино да направи посещение у нас, стана ясно по време на срещата.
По покана на Съвета по европейските въпроси на Народното събрание, на двудневно посещение у нас днес следобед пристигна делегация на Голямата комисия /Комисията по европейските въпроси/ на парламента на Финландия.
На проведената среща със зам.-председателя на Съвета по европейските въпроси Васил Гоцев, гостите бяха информирани за функциите, задачите и механизма на вземане на решения в Съвета.
Г-н Гоцев подчерта голямото значение на контактите със сродни комисии, което ще позволи оптимизиране на бъдещата работа по синхронизиране на българското законодателство с европейското.
Васил Гоцев запозна финландските парламентаристи с напредъка в синхронизирането на нашето законодателство като подчерта, че до този момент 65,7 на сто от приетите нормативни актове отговарят на европейските изисквания, което нарежда страната ни сред най-напредналите страни в това отношение.
Зам.-председателят на Съвета по европейските въпроси информира гостите за подготовката на нашата страна за водене на преговорите за членство в ЕС.
Той изрази задоволството от факта, че именно по време на председателството на Финландия България е получила покана за начало на преговори за присъединяване и изрази увереност, че икономическите връзки между двете страни ще се активизират и ще достигнат нивото на двустранните политически контакти.
Ръководителят на финландската делегация Кимо Килюнен изрази готовността на членовете на Голямата комисия на финландския парламент да подпомогнат с опита си работата на Съвета по европейските въпроси.
Срещата на ЕС в Хелсинки бе историческа, защото даде нова перспектива на разширяването и отвори вратите на Съюза за новите демокрации, подчерта г-н Килюнен.
Отношенията между България и Турция могат да служат за пример в региона, бе отбелязано на срещата на българската парламентарна делегация, водена от председателя на Народното събрание Йордан Соколов, с председателя на Турския Меджлис Йълдъръм Акбулут.
С тази среща започна официалното посещение на българските парламентаристи в Турция.
Висока оценка бе дадена на проведените двустранни и тристранни срещи на външните министри, министър-председателите и президентите на балканските страни, които допринасят за мира и сигурността в региона.
България и Турция са фактори на стабилност на Балканите, подчертаха двамата председатели на парламенти.
Отбелязано бе, че отношенията между двете страни са достигнали най-високото си ниво в досегашната си история.
Турция подкрепя категорично българската кандидатура за членство в НАТО, заяви Йълдъръм Акбулут.
Обявено бе, че турската страна е решила да предостави парцел в центъра на Истанбул за изграждане на български културен и търговски център.
Йълдъръм Акбулут информира председателя на българския парламент, че Меджлисът е ратифицирал Двустранното споразумение за забрана на противопехотните мини по общата ни граница, което българският парламент вече гласува на 15 март т.г.
Изграждането на каскадата "Горна Арда", въпреки забавянето, се очаква да започне много скоро, бе заявено на срещата.
Г-н Акбулут с удоволствие прие поканата на г-н Соколов да посети България.
Срещата на председателя на Народното събрание с президента Сюлейман Демирел продължи значително по-дълго от обявеното по програма.
България е модел за етническа толерантност, заяви г-н Демирел, подчертавайки отношението към турското малцинство в България и прилагането на Рамковата конвенция за защита на националните малцинства от нашата страна.
Изразена бе увереност, че търговските отношения между двете страни ще продължат да се развиват.
Очакванията са годишният стокообмен от 500 милиона долара да се увеличи на 1 милиард, в което съществен дял ще има пограничната търговия.
"Вторият случай "Шиндлер" - с това подзаглавие в Германия бе издадена книгата за българина Димитър Пешев - "Човекът, който спря Хитлер" - от италианския журналист и публицист Габриеле Нисим.
Книгата е издадена от известното германско издателство "Зидлер".
Днес се състоя премиерата на немското издание на книгата в Германското парламентарно дружество в Берлин, на която присъстваха председателят на Бундестага Волфганг Тирзе, председателят на Народното събрание Йордан Соколов, български и германски депутати, политици, дипломати, много журналисти.
В словото си г-н Тирзе определи делото на Димитър Пешев като "тих подвиг, който вдъхновява и днес там, където има посегателство над демокрацията".
Авторът на книгата Габриеле Нисим предложи в памет на големия българин Димитър Пешев да бъде посадено дърво около сградата на Райхстага.
Благодарение на вродената толерантност на българския народ и усилията на неговите достойни политически мъже България спаси своите евреи, с което днес се гордее, заяви председателят на Народното събрание Йордан Соколов.
Подвигът на Димитър Пешев е израз на достойнството, с което нашият народ ще влезе в обединена Европа, каза г-н Соколов.
Председателят на Народното събрание покани председателя на Бундестага да стане член на Почетния комитет на Международната фондация на името на Димитър Пешев, която предстои да бъде учредена.
Тази сутрин г-н Соколов посети Музея на евреите в Берлин, а по-късно проведе работна среща с колегата си Волфганг Тирзе.
На срещата бе обсъдена актуалната политическа обстановка на Балканите и ролята на Пакта за стабилност за възстановяването на региона.
Днес, 17 март 2000 г., в зала "Изток" на Народното събрание, в рамките на световната "Интернет фиеста-2000 ", граждани разговаряха по мрежата с народни представители.
Каналът на Народното събрание в българската IRC мрежа, където се реализира дискусията, за кратко време регистрира висока посещаемост.
Регистрирано бе, че в пиковите моменти парламентарният канал е на 8-мо място по посещаемост сред остналите над 200 български канала за разговори по Интернет.
В продължение на повече от два часа в разговора по мрежата се включиха над 100 граждани.
На многобройните им въпроси отговаряха депутати от всички парламентарни групи, които не скриха задоволството си да комуникират по Интернет и изразиха желание подобни инициативи да се организират периодично.
"Интернет-фиеста-2000" се организира от Европейската комисия с участието на всички Интернет общества, фирми, телевизионни компании, Евросити (Белгия), Виртуални музеи (Франция) и др.
Инициатор за включване на България в международната верига е "Интернет общество - България".
Необходимо е установяването на постоянни работни контакти между парламентите на България и Русия, бяха единодушни председателят на Комисията по външна и интеграционна политика Асен Агов и посланикът на Русия у нас Владимир Титов.
Те изразиха готовност за обмяна на мнения и информация по всички теми на двустранните отношения и актуални международни въпроси, което да става по инициатива и на двете страни.
Ясната прозрачност на националните интересите на България и Русия е основата за конструктивен диалог между тях, каза Асен Агов.
Посланикът на Русия Владимир Титов постави акцент и върху развитието на двустранните търговско-икономически отношения.
Двамата събеседници изразиха загриженост от последните събития в бивша Югославия.
Обсъдена бе и темата за разширяването на НАТО и позицията на Русия по този въпрос.
Съпредседателката на ПГ на Народен съюз г-жа Анастасия Мозер се срещна с г-н Франк Бауер от Американо-българския инвестиционен фонд и проф. Атанасов - директор на института за генно инженерство в Костинброд.
Г-н Бауер информира г-жа Мозер за инвестиционни проекти в областа на агротуризма в райноте на Родопите, Добрич, Русе и Тервел.
От своя страна проф. Атанасов съобщи за проект, който разработва техния институт относно нови технологии за опазване на растенията на базата на биоинформатика.
И от двете страни бе подчертано, че българските селскостопански продукти трябва да са с високо качество, за да са конкурентни на световния пазар.
Г-жа Мозер подчерта, че парламентът до края на годината ще приеме закон за генното инженерство, който до голяма степен ще доведе до утвърждаване и подпомагане на новите технологии за защита на растенията.
В заключение г-н Бауер допълни, че установените вече връзки с България са от изключително значение и очаква успех от взаимното сътрудничество.
Днес, 14 февруари 2000 г. в 16.00 ч. приключиха консултациите на парламентарно представените политически сили за създаване на структура към НС по въпросите на евроинтеграцията.
Постигнато бе съгласие да се създаде Съвет по европейските въпроси на принципа на паритетното участие.
В нейния състав ще влизат по трима депутати от всяка парламентарна група и ръководството на Съвместния парламентарен комитет България - ЕС.
Съветът ще приема решенията си с консенсус, а при липса на такъв въпросът ще се разрешава в съответната водеща комисия.
Председателят на НС ще оглави новата структура.
Съветът ще има и един заместник-председател, който ще има ранг на председател на комисия и ще бъде избран в пленарна зала.
Съветът ще бъде създаден с проект за решение за изменение и допълнение на ПОДНС, където ще бъдат посочени и неговите функции.
Основната му функция ще бъде постигане на консенсус, че даден законопроект е важен за интегрирането ни в ЕС, за да бъде той приеман по облекчена процедура.
Тази процедура също ще бъде предвидена в измененията на правилника.
В Съвета по европейските въпроси докладчици по дадените законопроектите бъдат председателите на съответните постоянни комисии.
В Съвета ще постъпва информация за воденето на преговорите и той ще упражнява парламентарен контрол.
За първи път от 1989 г. румънска парламентарна делегация, водена от председател на Камарата на депутатите , е на посещение у нас.
На срещата с председателя на Народното събрание Йордан Соколов ръководителят на румънската делегация Йон Дяконеску изрази убеждението си, че двата парламента са призвани да работят за разширяването на двустранните приятелски отношения, с което да спомагат изпълнителната власт да взема добри политически решения.
Г-н Соколов уведоми колегата си, че българският парламент в най-скоро време ще ратифицира споразумението за създаване на трансграничен център за борба с организираната престъпност, който ще бъде в Букурещ.
Двете страни си пожелаха успешно провеждане на преговорите за членство в ЕС, което е общ приоритет във външната политика на Румъния и България.
Разменен бе опит в областта на хармонизирането на националното законодателство с европейското.
Г-н Соколов информира събеседника си , че в Народното събрание ще бъде създадена структура по евроинтеграция, с помощта на която да се съкращава процедурата за приемане на приоритетни законопроекти в хода на преговорите.
Румънската парламентарна делегация, водена от председателя на Камарата на депутатите Йон Дяконеску, се срещна днес и с депутати от Комисията по външна и интеграционна политика.
Г-н Дяконеску подчерта значението на парламентарните контакти за развитието на двустранните отношения в духа на европейското сътрудничество.
Общи са задачите пред двете страни след поканата за започване на преговори за членство в ЕС, отбеляза председателят на Комисията по външна и интеграционна политика Асен Агов.
България и Румъния са партньори, а не конкуренти в усилията им за присъединяване към европейските и евроатлантическите структури, бе мнението и на двете страни.
Председателят на Комисията по правата на човека, вероизповеданията и по жалбите и петициите на гражданите Иван Сунгарски се срещна с експерти на ПРООН, водени от г-н Кристоф Йегър.
За България е много важно сътрудничеството с ПРООН, защото съвместната работа спомага за израстването на гражданското общество у нас, заяви г-н Сунгарски.
Ние имаме необходимост да се учим как да се справяме сами с проблемите си и в тази насока ПРООН оказва съществена помощ, изтъкна още Иван Сунгарски.
Като приоритетни бяха обсъдени възможностите за разширяване на сътрудничеството в областта на намаляване на безработицата, бедността и проблемите на малцинствата и възможностите на местната администрация да усвоява фондове за решаване на тези проблеми.
Експертите ще изготвят доклад за дейността на ПРООН в страната по Рамковото споразумение за сътрудничество за периода 1997 - 2000.
Докладът ще се използва от представители на различни институции при оценяване влиянието на оказаната от ПРООН подкрепа за България, както и при планирането на партньорството през следващото Рамково споразумение за сътрудничество.
На първо официално посещение в Кралство Мароко е българска парламентарна делегация, водена от председателя на Народното събрание Йордан Соколов.
Визитата е по покана на председателя на Камарата на представителите г-н Абделуахед Ради.
Парламентарните контакти имат голямо значение за значителния напредък на българо-мароканските отношения, бе становището на Йордан Соколов и Абделуахед Ради.
Близките цели - изграждане на демократично общество и на социална пазарна икономика, поставят България и Мароко пред едни и същи задачи, бе отбелязано и от двете страни.
Кралят на Мароко Мохамед VI прие ръководителя на делегацията председателя на Народното събрание Йордан Соколов, който му предаде поканата от българския държавен глава да посети България.
Мохамед VI прие с удоволствие поканата и заяви, че ще посети страната ни в най-скоро време.
Тази визита ще бъде едно от първите официални посещения на младия крал след като наследи престола през миналата година.
Мароко следи с голям интерес и симпатии развитието на демократична България, заяви министър-председателят на Мароко Абдеррахман Юсуфи на срещата с българските парламентаристи.
Той приветства отправената към България покана за започване на преговори за членство в ЕС.
Общата ориентация на България и Мароко, което е асоцииран член, придава нови измерения на двустранните отношения, бе общата констатация на срещата.
Обсъдени бяха възможностите за разширяване на контактите на всички нива - политически, икономически и културни.
Балансираната външна политика, която водят България и Мароко, превърна двете страни във фактори на стабилност и сигурност в регионите им, подчерта Йордан Соколов на среща с външния министър Мохамед Бенаиса.
Той изтъкна приноса на Мароко за мирното развитие на близкоизточния въпрос.
На срещата с Групата за приятелство бе поставен болният за Мароко проблем за Западна Сахара.
Г-н Соколов изрази надеждата си, че по него ще бъде намерено мирно решение.
В най-скоро време ще бъдат финализирани преговорите по Споразумението за създаване на зона за свободна търговия между двете държави, бе новината от срещата с министъра на индустрията, търговията и занаятите Алами Тази.
Той съобщи, че от 15 до 17 март т.г.в България ще заседават експерти към Смесената междуправителствена комисия, които ще подготвят подписването на Споразумението.
Посещението на българската парламентарна делегация преминава при голям интерес от страна на местните средства за масово осведомяване, които публикуват на първите си страници информация за срещата на Йордан Соколов с краля на Мароко Мохамед VI.
По повод започналите в парламента дебати по законопроекта за промени в Закона за защитените територии, касаещи статута на манастирските земи и гори, попадащи в границите на национални паркове, председателят на Народното събрание Йордан Соколов заяви, че земите на Светата Рилска обител трябва да бъдат върнати на манастира.
На проведена срещата с министъра на околната среда и водите Евдокия Манева, бе постигнато съгласие в пленарна зала да бъде предложено земите на Рилския манастир да му бъдат върнати и поставени под специален режим в съответствие със Закона за защитените територии.
Новосъздадената група за приятелство с България в британския парламент, която наброява 65 представители от двете камари, ще проведе утре първото си заседание, заяви председателят на групата Кевин Барон на среща с председателя на Народното събрание Йордан Соколов.
По инициатива на българската група за приятелство с Великобритания днес ще се проведе среща с инвеститорите от Острова, която се очаква да завърши с учредяване на Българо-британски икономически форум.
Г-н Барон изрази увереността си, че България ще участва във възстановяването на Балканите след кризата в Косово и изтъкна ролята й като фактор на стабилността в региона.
Очаква се засилване на парламентарните контакти чрез двустранни посещения и обмяна на законодателен опит, стана ясно на срещата.
Кевин Барон се срещна по-рано днес и с ръководствата на Групата за приятелство с Великобритания в НС и на Комисията по външна и интеграционна политика.
Председателят на българската група за приятелство Александър Томов заяви, че сътрудничеството между двата парламента е особено важно сега, когато предстои Народното събрание да работи приоритетно по синхронизирането на българското законодателството с нормите на ЕС.
Обсъдени бяха и възможностите за разширяване на икономическите и търговските връзки между двете страни.
С тази цел Групата за приятелство с Великобритания в НС е предложила инициатива за създаване на Българо-британски икономически форум.
Председателят на групата за приятелство с България в британския парламент Кевин Барон разговаря с ръководството на Комисията по външна и интеграционна политика за развитието на двустранното сътрудничеството в процеса на подготовка на страната ни за членство в ЕС и НАТО.
Председателят на Комисията Асен Агов благодари за последователната подкрепа, която Великобритания оказва на България в политически план и за помощта на британските експерти в различни сфери на реформата.
Председателят на комисията по външна и интеграционна политика Асен Агов се срещна с генерал Джеръми Маккензи, консултант на Министерството на отбраната.
Основна тема на срещата бе разработването на концепция за взаимодействие между страните членки на НАТО и страните участнички в Партньорство за мир.
Двамата събеседници разговаряха за изпълнението на Програма 2004, създаването на сили за бързо реагиране, социалните аспекти на съкращаването на численния състав на въоръжените сили.
В момента се работи върху Бяла книга за реформата в българската армия, стана ясно на срещата.
Председателят на Народното събрание Йордан Соколов прие Главния мюфтия на мюсюлманите в България Мустафа Алиш Хаджи.
Мюсюлманите в България свободно изповядват своята религия и нашата цел е външният свят също да узнае, че в страната има един работещ етнически модел, който може да служи за пример на бъдещето общуване между хора от различни етноси и религии, каза Мустафа Алиш Хаджи.
В хода на разговора бяха обсъдени въпросите за преподаване на турски език в училищата, както и въвеждането на часове по вероизповедание за мюсюлманите.
Главният мюфтия сподели, че основния проблем е липсата на квалифицирани преподаватели и невъзможността да бъдат изпълнени изискванията на Висшия ислямски институт.
Поставен бе въпросът и за Вакъвските имоти на Мюфтийството, одържавени по времето на комунистическия режим.
Председателят на парламента изтъкна, че 38-то Народно събрание и правителството, излъчено от него, са решени да гарантират правата на малцинствата и пълноценно да ги интегрират в обществения живот.
Г-н Соколов информира, че Нардното събрание скоро ще започне обсъждането на законопроект за вероизповеданията и очаква Главното мюфтийство да предостави мнението си как новият закон да гарантира по най-убедителен начин правото на вероизповедание на малцинствата.
Председателят на Народното събрание прие днес и новоназначения посланик на Индия г-жа Нилима Митра.
Членството на България в ЕС, като приоритет във външната ни политика, не е за сметка на отношенията ни с други страни, заяви г-н Соколов.
Той изтъкна, че Индия е партньор от изключително голямо начение за България и изказа увереността си, че двустранните ни отношения ще продължават да се задълбочават.
Г-жа Нилима Митра изказа пожелания тези отношения да получат нови икономически измерения.
Висока оценка за своята законодателна дейност получи българския парламент от председателят на Европейската комисия Романо Проди на срещата с председателя на Народното събрание Йордан Соколов.
Г-н Соколов запозна Романо Проди с намерението да се създаде структура към парламента, която да работи върху синхронизацията на нашето законодателство с европейското и да осъществява експертен контрол върху приетите закони.
На срещата председателят на парламента постави въпроса за визовия режим и получи личните уверения на Романо Проди, че този въпрос ще намери решение.
Комисарят по разширяването на ЕС Гюнтер Ферхойген информира г-н Соколов, че се сформира екипа, който ще води преговорите с България, започващи през м. март.
Лидерите на парламентарните групи категорично потвърдиха пред Романо Проди консенсуса в Народното събрание по присъединяването на страната ни към Европейския съюз.
Те информираха председателя на ЕК, че в парламента съществува политическа воля и ще бъдат изградени ефективни механизми за ускоряване на процеса на синхронизиране на българското законодателство с европейските правни норми в хода на преговорите за присъединяване.
Ръководителите на политическите сили в българския парламент поставиха като приоритетни въпросите за визовия режим, инфраструктурните проекти - коридори № 4 и 8, както и бързото възстановяване на корабоплаването по река Дунав.
Чувам едно важно послание за това, че цялата страна подкрепя трудния и значим път към Европейския съюз, подчерта председателят на ЕК Романо Проди.
То е важно както за процеса на присъединяване, така и за чуждите инвеститори, защото това е послание за стабилност и сигурност.
Г-н Проди увери представителите на българския парламент, че Европейската комисия работи по разрешаването на всички поставени проблеми.
България е от жизнено значение за разширяването на Европа и развитието на комуникациите и инфраструктурата са стратегически важни за по-бързото й интегриране, допълни той.
Комисарят по разширяването на ЕС Гюнтер Ферхойген подчерта, че всяка страна-кандидатка ще има еднаква възможност да се присъедини към ЕС сред първите, независимо кога е започнала преговорите.
Председателят на Народното събрание Йордан Соколов прие посланика на Русия Леонид Керестеджиянц преди окончателното му отпътуване.
Г-н Соколов изтъкна приноса на посланик Керестеджиянц за развитието на двустранните отношения и го поздрави с високото отличие, връчено му от президента на Република България.
Общо бе мнението, че отношенията между Русия и България бележат значителен възход и бе изразена надежда, че контактите в областта на търговията и икономиката ще намерят нови измерения.
Г-н Керестеджиянц информира председателя на парламента за резултатите от парламентарните избори в Русия и изрази убеждението си, че новоизбраната Държавна Дума ще продължи активното сътрудничество с Народното събрание.
По повод кончината на президента на Република Хърватска Франьо Туджман, председателят на Народното събрание Йордан Соколов изпрати съболезнователна телеграма до председателя на парламента и изпълняващ длъжността държавен глава на страната г-н Влатко Павлетич.
Избран за президент на първите многопартийни избори в Хърватска през май 1990 г., той ще остане в историята на Вашата страна като политикът, обявил независимостта й през юни 1991 г., се казва в телеграмата.
Председателят на Народното събрание Йордан Соколов прие посланика на Украйна Вячеслав Похвалски, който поднесе благодарностите на президента Леонид Кучма за поздравленията по повод преизбирането му.
Г-н Похвалски информира председателя за външнополитическите приоритети на Украйна и за хода на структурнатта и поземлената реформа в страната.
Той прояви интерес към опита на България в областта на синхронизиране българското законодателство с европейското.
Украйна е стратегически партньор за България, заяви Йордан Соколов и изказа своята убеденост, двете страни могат всестранно да си сътрудничат, защото имат общи цели - изграждането на правови държави с модерна пазарна икономика.
Той изяви готовност българският парламент да предостави своя законодателен опит и да разшири контактите между парламентарните комисии.
По покана на председателят на Народното събрание Йордан Соколов днес в Клуба на НС бе открита традиционната коледна изложба на тема "2000 години Рождество Христово".
Изложбата е организирана от клуб "Художници за демокрация" и представя 26 творби на български художници.
България и Полша имат общи външнополитически приоритети - членството в НАТО и ЕС, каза Асен Агов на среща на Комисията по външна и интеграционна политика с полския министър на отбраната Януш Онишкевич, и допълни, че българските парламентаристи приветстват засилването на сътрудничеството в областта на интеграционните процеси.
Той изрази задоволство от силното оживление на двустранните контакти и благодари за позицията на Полша, подкрепяща разширяването на Северноатлантическия съюз .
Министър Онишкевич изтъкна голямата роля на парламентите в хода на европейската и евроатлантическата интеграция.
Той сподели полския опит в подготовката за членство в НАТО, като се спря на законодателните аспекти, свързани с държавната тайна, приминаването на чужди войски през територията на страната, ратификацията на постигнатите от правителствата договорености.
И от българска и от полска страна бе заявено желание за задълбочаване на сътрудничеството в рамките на международни организации и форуми.
Бе обсъдено и бъдещето на ЗЕС , като бе подчертана необходимостта от запазване на парламентарното представителство при обсъждането на въпросите на европейската сигурност, каквато роля сега изпълнява Парламентарната асамблея на ЗЕС.
На редовното си заседание Комисията за противодействие на престъпността и корупцията е взела решение да обсъди и представи становище по проектозакона за публичния регистър на доходите и имуществото на висшите държавни длъжности, съобщи след заседанието председателят й Йордан Соколов.
Основната цел на проектозакона е по пътя на публичността и прочрачността да пресича възможностите за корупция сред висшите държавни длъжности.
Комисията е решила да обсъди законопроекта, тъй като, от една страна, той има отношение към нейната работа като нормативен акт, и на второ място - към предмета на дейността й, а именно-борбата с корупцията.
Комисията е изслушала доклад по случая "Декотекст" и е преценила,че започнатата проверка трябва да продължи.
Ще се наложи комисията да осъществи една от функциите си, които има по силата на Правилника за организацията и дейността на НС, евентуално да предложи законодателни промени, заяви г-н Соколов.
Целта е да не се стига до такива случаи, каквито вече са зачестили в практиката, собственици на по-малкия дял от акциите в акционерни дружества да могат силово да провеждат събрания.
По този начин се поставя пред изпитание и съдебната власт, която трябва след това да се произнася, да регистрира такива решения, с което се злепоставя всъщност мажоритарния собственик, каза г-н Соколов.
Парламентарната комисия е преценила,че е необходима допълнителна проверка на място в съдилищата в Сливен, за да се установи налага ли се наистина промяна в законите.
Г-н Соколов съобщи, че в комисията е бил поставен и въпросът във връзка с излъченото на 1 декември т.г.предаване по БНТ за сигнали за много бавно производство по несъстоятелност, което поставя в тежко положение работещите в едно търговско дружество, обявено в несъстоятелност в случай на проточване на процедурата.
Комисията е склонна да обмисли санкции, които няма да влизат в противоречие с Конституцията, по отношение на съдебни състави, които бавят тези производства, заяви председателят на комисията за противодействие на престъпността и корупцията Йордан Соколов.
Председателят на Народното събрание Йордан Соколов се срещна днес с ръководството на Съюза на българските евреи в Израел.
Г -н Соколов с удоволствие прие поканата да присъства на 4 януари 2000 г. на концерт и среща с българските евреи, живеещи в Израел.
Председателят на парламента ще бъде в Израел от 4 до 8 януари 2000 г за участие в среща на Техни Светейшества и Блаженства - главите на православните църкви и Държавните глави на православните държави, които ще посетят Божи гроб по покана на патриарха на Ерусалим и цяла Палестина Диодорос II.
На 8-та среща на председателя на Европейския парламент с председателите на парламентите на страните участнички в процеса на разширяване, която започна днес в Брюксел, председателят на Народното събрание Йордан Соколов изказа убеждението си, че предстоящият Европейски съвет в Хелзинки ще внесе съществен поврат в стратегията за разширяване на съюза.
Уроците на кризата в Косово затвърдиха убеждението, че европейската интеграция е най-добрия път към мира и благоденствието в цяла Европа, заяви той.
Новата стратегия за присъединяване, предложена от Европейската комисия, е потвърждение и реално продължение на идеята за равнопоставеност и индивидуален подход, подчерта г-н Соколов в речта си.
Този подход е най-справедливият, тъй като дава възможност на всяка страна-кандидатка да прогресира по пътя към членство в ЕС по своя писта и със собствена скорост в зависимост от своите усилия и постижения.
Г-н Соколов изтъкна ролята на Европейския парламент в новия етап на разширяване на съюза, както и ролята на националните парламенти в осъществяването на тази жизнено важна задача.
Проблемите на интеграцията заемат още по-видно място в законодателните и контролните функции на парламентите на страните кандидатки.
Той подчерта необходимостта да се разшири сътрудничеството на Европейския парламент с националните парламенти, като се намерят подходящи форми за по-пряко включване на парламентите на страните кандидатки в дейността на Европейския парламент.
В речта си председателят на Народното събрание заяви, че България приветства решението на Европейската комисия за откриване на преговори през 2000 г. като ясен сигнал на признание за осъществения напредък за постигане на критериите за членство.
България е изпълнила политическите критерии, отнасящи се до зачитането на демокрацията, върховенството на правото, правата на човека и на малцинствата.
Нашата страна е постигнала успехи в икономическата реформа и укрепването на институциите на пазарната икономика - макроикономическа стабилност и разстеж на брутния национален продукт, всеобхватен ценови търговски либерализъм, стабилен банков сектор, напредък в преструктуриране на индустрията и селското стопанство.
Важни крачки са направени в сближаването на българското законодателство с европейското право, съществен принос за които има Народното събрание, приело 70 закона, свързани с осъществяването на тази задача.
На високия форум председателят на парламента благодари за позицията на Европейската комисия и държавите членки на ЕС, като изтъкна, че тя е още едно признание за досегашния напредък, осъществяван от България и проява на доверие към българския народ и неговото правителство.
Разчитаме много на обявеното от г-н Романо Проди намерение на Европейската комисия да инвестира в България и Румъния над 6 милиарда евро в подкрепа на усилията на двете страни, заяви г-н Соколов.
Очакваме разбиране и подкрепа от страна на ЕС и за по-бързото решаване и на други два проблема - изваждането на България от негативния шенгенски списък и възстановяване корабоплаването по река Дунав, каза той.
Ние сме реалисти и напълно съзнаваме, че до постигането на заветната цел - присъединяването към ЕС - предстои труден и продължителн труд, но сме твърдо решени да го извървим, каза в заключение Йордан Соколов.
Той изрази своето дълбоко убеждение, че постиженията на България и нейната решимост да доведе до успешен край необходимите реформи ще дадат основание на Европейския съвет в Хелзинки да вземе решение за откриване на преговорите за присъединяване на България.
На среща в парламента комисарят Гюнтер Ферхойген уведоми председателя на Народното събрание Йордан Соколов за постигнатите резултати от срещата с президента и премиера.
Г-н Соколов изрази своята удовлетвореност от разбирането, проявено от ЕС, за започване на преговори с България без предварителни условия.
Той изказа благодарност за това, че България ще бъде третирана наравно с всички останали страни кандидатки и детайлите ще бъдат разисквани след стартиране на преговорите.
Йордан Соколов изтъкна, че България счита тази позиция на ЕС не само като признание за политическите и икономически успехи на страната, както се отбелязва в доклада, но и като израз на едно доверие към парламента и правителството на България.
Той подчерта, че за нас това е едно морално признание.
Г-н Ферхойген заяви, че за ЕС е много важно присъединяването на България като част от общата стратегия за бъдещето на Европа.
След кризата в Косово стана ясно, че само разширяването на ЕС ще бъде гаранция за мира и стабилността в региона, допълни той.
Не по-малко важно е и положително отношението на ЕС към политическите и икономически успехи на България, изтъкна г-н Ферхойген.
В заключение евромисарят заяви, че най-важното послание на ЕС, което трябва да стигне до всички българи, е че Европа не може без Бълграия.
В отговор на журналистически въпрос ще настъпи ли промяна в работата на НС г-н Соколов заяви, че общият приоритет, заявен още в Декларацията за национално съгласие за пълноправното членство на България в ЕС, ще придобие съвсем конкретни измерения и когато започнат преговорите това ще бъде свързано с приемане на конкретна законова нормативна база.
С оглед на конкретните задачи, които стоят пред страната ни в този присъединителен период, г-н Соколов не изключи възможността за преструктуриране на парламентарни комисии.
Той изрази надежда за подобряване на работната атмосферата в парламента в духа на националното съгласие по въпросите на членството на България в ЕС.
Председателят на парламентарната комисия по външна и интеграционнна политика Асен Агов заяви, че в тази връзка ще направи съвсем скоро предложение до председателя на НС за по-нататъшното преструктуриране на парламентарните комисии, което ще бъде тясно свързано с преструктурирането на кабинета.
Всяка комисия трябва да има своята европейска ескпертиза, защото преговорите ще се водят в 31 групи, които до голяма степен покриват работата на нашите комисии в парламента, смята г-н Агов.
Според него експертите трябва да бъдат от всички парламентарни групи, защото присъединяването към ЕС е задача на цяла България.
В 17.00 ч. президентът на САЩ Бил Клинтън, придружаван от дъщеря се Челси и трима конгресмени, влезе в Народното събрание и бе аплодиран от присъстващите депутати и служители.
Председателят на Народното събрание Йордан Соколов проведе среща с американския президент, на която бяха обсъдени въпроси от взаимен интерес.
В книгата за почетни гости Бил Клинтън изрази благодарности за топлото посрещане и добри пожелания за бъдещето на България.
Йордан Соколов подари на Президента на САЩ от името на Народното събрание скулптура на орел от черен мрамор - дело на Евгени Кузманов за спомен от посещението му в България.
Г-н Клинтън получи от г-н Соколов и почетния медал и юбилейния албум на Народното събрание.
На президента на САЩ бяха представени председателите на парламентарните групи - г-жа Екатерина Михайлова, г-жа Анастасия Мозер, г-н Георги Първанов, г-н Ахмед Доган, г-н Александър Томов.
От сградата на Народното събрание, заедно с българския президент Петър Стоянов, министър-председателя Иван Костов и кмета на София Стефан Софиянски американският президент се присъедини към митинга на пл. "Св Александър Невски".
Гостуващата у нас парламентарна делегация от Унгария, водена от председателя на парламента на страната г-н Янош Адер се срещна с членове на парламентарната Комисия по правни въпроси и законодателство срещу корупцията.
Обменена бе информация за законодателните стъпки, предприети в двете страни, в областта на борбата с престъпността, корупцията, трафика на наркотици.
Председателят на унгарския парламент подчерта, че много от тези престъпления имат международен характер и успешната борба с тях изисква обединените усилия на всички страни.
Председателят на Комисията Светослав Лучников информира госта за извършените от българския парламент законодателни промени - в НК, НПК, за борба с мръсните пари, устройството на съдебната система, които създават необходимите условия за успешна борба с този вид престъпления.
Председателят на Народното събрание Йордан Соколов изпрати днес поздравителни телеграми до новоизбрания президент на Македония Борис Трайковски и до Леонид Кучма по повод преизбирането му за президент на Република Украйна.
Като отправя пожелания за плодотворна и успешна работа от името на Народното събрание на Република България, председателят на парламента изразява увереност, че приятелските отношения и взаимоизгодното сътрудничество на нашата страна с Македония и Украйна ще продължават да се развиват и в бъдеще.
Председателят на ПГ на СДС Екатерина Михайлова днес се срещна с посланика на САЩ у нас Ричард Майлс.
Г-жа Михайлова е заявила, че България е страна с ясна политическа стабилност, която на фона на Косовската криза е защитила своя успешен модел за решаване на етническите проблеми.
Тогава нашата страна отстояваше принципа на атлантическата солидарност, въпреки че това имаше непосредствени негативни последствия за националната икономика, заяви тя.
Не може да се заемат позиции заради конюнктурни сметки, а е необходимо да се отстояват принципни позиции, заяви след срещата с посланик Майлс председателят на ПГ на СДС.
Според нея предстоящото посещение на президента Бил Клинтън у нас е признание за отстояваните от България позиции и е доказателство, че принципите на българската външна политика и извършваните у нас реформи не остават незабелязани.
Зам.-председателят на НС Иван Куртев днес се срещна с гостуващия у нас зам.-министър на външните работи на Република Йемен Абдала Мохамед Ал-Саиди.
Изразено бе желанието на двете страни да развиват парламентарните си връзки и да съдействат за задълбочаване на отношенията в областта на икономиката, търговията, културния обмен, здравеопазването и др.
Смесената междуправителствена комисия предстои да обсъди спогодба за избягване на двойното данъчно облагане и в сферата на образованието, стана ясно на срещаата.
Йеменската страна е готова да започне преговорите за уреждане на дълга си към България и в скоро време БУЛБАНК и Централната банка на Йемен ще започнат разговори за определяне на параметрите му.
Г-н Куртев информира госта и за външнополитическата ситуация на Балканите като подчерта, че ясните приоритети на България за членство в ЕС не притиворечат на желанието на нашата страна да развива отношенията си и със страните от Близкия изток, в т.ч и с Йемен.
Нашият шанс за влизането ни в Европейския съюз е заедно да работим и да си сътрудничим във всяка една област, подчерта по време на срещата си със съпредседателката на ПГ на Народен съюз Анастасия Мозер посланикът на Румъния Михаил Константин Григорие.
Г-н Григорие даде висока оценка на състоялата се неотдавна среща в Боровец между българския президент Петър Стоянов и румънския му колега Емил Констатинеску.
Що се отнася до строежа на втори мост на река Дунав, то е необходимо да има едно прагматично решение и за двете страни, сподели посланикът на Румъния и допълни, че е необходима среща и между министрите на транспорта на България и Румъния.
От своя страна г-жа Мозер заяви, че обстановката и последвалото ембарго в съседна Югославия е поставило в затруднение България и Румъния и увеличаващия се трафик през двете страни доказва още веднъж необходимостта от втори мост.
Г-н Григорие съобщи, че във втората половина на м. януари 2000-та година предстои официално посещение на председателя на румънския парламент Йон Дякунеску в България.
Законодателното уреждане на въпросите, свързани с институцията на народния защитник /омбудсман/ и възможностите за прилагането му у нас бяха основните теми на срещата на председателя на Народното събрание Йордан Соколов със заместник-омбудсмана на Кралство Испания Антонио Ровира и експерти от Канада, пристигнали у нас във връзка с обсъждането на български проект в тази област.
Проектозаконът е дело на Центъра за развитие на демокрацията в България съвместно с водещи чуждестранни експерти.
Г-н Соколов подчерта голямото значение на институцията на народния защитник като изразител и защитник на интересите на гражданското общество.
Той запозна гостите с дейността на парламентарната Комисия за противодействие на престъпността и корупцията, която изследва причините, пораждащи тези явления, и предлага необходимите законодателни промени.
Поставен бе въпросът дали при законодателното уреждане на институцията омбудсман е наложителна промяна в Конституция на страната.
Пояснено бе, че в повечето страни, където е въведена институцията на народния защитник, това е станало в рамките на действащите им конституции.
Опитът на развитите демокрации показва, че независимо от съществуващото разделение на властите, в съвременната правова държава все още редица въпроси не намират своето решение, посочи г-н Антонио Ровира.
Гостите информираха председателя на българския парламент и за опита по въвеждането на институцията омбудсман като подчертаха, че тя е уникална за всяка оттделна държава.
По време на разговора бяха разменени мнения за кръга въпроси, по които гражданите могат да се обръщат за съдействие към народния защитник и за степента на задължителност на решенията му.
Г-н Патрик Бойер, бивш депутат в парламента на Канада и учен в областта на конституционното право посочи, че опитът в неговата страна е показал, че омбудсманът трябва да работи в тясна връзка с парламента, пред когото представя и годишни отчети за дейността си.
Общо бе мнението, че функцията на народния защитник /омбудсман/ е да посочва конкретните области, където държавата не функционира в необходимата за обществото степен.
Министърът на вътрешните работи на Словашката република Ладислав Питнер, който е на посещение у нас, бе приет от председателя на Народоното събрание Йордан Соколов.
На срещата бе обсъдено съгласуването на усилията между двете страни в борбата с организираната престъпност и наркотрафика.
Подписаното споразумение между министерства на вътрешните работи на България и Словакия ще даде добри резултати в тази област, подчерта гостът.
Нашите две страни имат общи външнополитически цели, които ни дават възможност за допълнително сътрудничество, заяви г-н Соколов.
Положителният отговор за започване на преговори за членство в ЕС ще реши и въпроса с визовия режим, каза г-н Питнер.
Председателят на Народното събрание Йордан Соколов прие днес делегация на Европейския съд за правата на човека , водена от г-н Луциус Вилдхабер.
Тема на разговорите бе ролята на Европейския съд за създаване на единни стандарти в европейските страни в областта на защитата на човешките права.
Обсъден бе и опитът на българските институции в паралелното прилагане на националното законодателство и Конвенцията за правата на човека.
Председателят на Народното събрание Йордан Соколов прие посланика на Кралство Мароко у нас г-н Абдеслам Алем, който му връчи официална покана българска парламентарна делегация да посети страната.
Засилването на контактите между двата парламента ще спомогне за разширяването на двустраните отношения, заяви г-н Соколов.
Той изтъкна ролята на Мароко за запазването на мира в Близкия изток.
Г-н Абдеслам Алем запозна председателя на парламента с актуалната обстановка като подчерта, че новият крал Мохамед VI ще продължи външнополитическия курс на страната, насочен към запазване на мирните добросъседски отношения с държавите от Близкия изток.
Той изрази убеждението си, че страните от средиземноморския регион имат европейско бъдеще.
Законопроектът за кадастъра и имотната регистрация бе тема на разговор между зам.председателя на НС Александър Джеров и представители на Световната банка.
Ние бихме желали да се изгради агенция за кадастър и регистрация на имоти, тъй като при две и повече агенции се постига по-трудно сътрудничество, а и е по-скъпо, заяви ръководителката на екипа на Световната банка г-жа Карина Сан.
Проф. Джеров запозна гостите с философията на законопроекта за кадастъра и имотната регистрация като подчерта,че работата по него продължава, тъй като е приет само на първо четене.
Той сподели пред гостите проблемите около регистрация на имотите, произтичащи от обстоятелството, че до преди две години е имало само държавен нотариус, а сега има и частен.
Г-н Джеров поясни, че преди обсъждането на законопроекта на второ четене ще бъдат проведени срещи с Министерство на правосъдието и правната евроинтеграция и Министерството на благоустройството и регионалното развитие.
Изработването на законопроект за кадастъра бе основна тема на разговора на председателя на Комисията по правни въпроси и законодателство срещу корупцията Светослав Лучников с министъра на правосъдието на Австрия Николаос Михалек.
Г-н Лучников информира госта за основните идеи в проекта, който в момента се обсъжда в комисията.
Изтъкнато бе, че проектът е разработен съвместно с представители на Световната банка, които са одобрили философията му.
Министър Михалек заяви, че изработването на кадастър и на единен имотен регистър ще съдейства за развитието на пазарните отношения в България.
Проблемите на борбата с проявите на корупция и възможностите на Световната банка да окаже съдействие на България в тази област обсъдиха днес на среща представители на банката и депутати от Комисията по правни въпроси и законодателство срещу корупцията и Комисията за противодействие на престъпността и корупцията.
Целта на визитата на делегацията е да се запознае на място с работата на публичната администрация и да проучи всички аспекти на борбата с корупцията в България, заяви ръководителят на делегацията на Световната банка Нийл Парисън.
В продължение на 2 седмици, съвместно с представители на изпълнителната власт, данъчната администрация и други специализирани органи, гостите ще направят своите изводи, които ще залегнат в Меморандума за България връзка с обсъждането на въпроса за начало на преговори за присъединяване на нашата страна към ЕС в края на годината в Хелсинки.
Изразена бе готовността на Световната банка да предостави целия си опит и съдействие в помощ на борбата срещу корупцията у нас.
Гостите бяха информирани подробно за приетите от парламента законодателни актове в областта на административната, икономическата и съдебната реформа, създаващи предпоставките за ефективната борба с това явление.
Специално място бе отделено и на ролята на местната изпълнителна власт за постигане на прозрачност в управлението и стесняване на възможностите за корупция.
Депутатите оцениха високо ролята на неправителствените организации в борбата с корупцията и информираха гостите за предстоящото обсъждане на три варианта за проектозакон за юридическите лица с нестопанска цел, в които да се регламентира тяхната дейност и да се даде възможност на неправителствения сектор активно да участва в борбата срещу проявите на корупция.
По тези въпроси в българския парламент няма опозиция, тъй като всички са убедени в необходимостта от борбата срещу нея, заяви Л. Корнезов.
Според него законодателната основа в това отношение и приета изцяло и сега е необходимо време за първите положителни резултати в тази област.
В заключение членовете на делегацията на Световната банка оцеииха постигнатото у нас в областта на законодателството по въпросите на борбата срещу корупцията и подчертаха, че единствено средство в тази насока е изграждането на здрава пазарна икономика, силен обществен сектор и гражданско общество със засилената роля на неправителствените организации.
Общо бе мнението на участниците в срещата, че реформата в публичната администрация, повишаването на професионализма на държавните служители, опростяването на режима за лицензиране и засилване потока на чуждестранни инвестиции ще стесни възможностите за корупция.
От българска страна бе отправено искането международните финансови институции - Световната банка и МВФ, да подкрепят създаването на данъчни преференции за неправителствените организации.
Възможности за оказване на съдействие съществуват и при изработването на подзаконови нормативни актове, които да подпомогнат борбата с корупцията.
Гостуващият у нас министър-председател на Албания Пандели Майко бе приет от председателя на Народното събрание Йордан Соколов .
Г-н Пандели Майко благодари за приноса на България за разрешаване на кризата в Косово.
Той изрази убеждението си, че развитието на отношенията между нашите приятелски страни ще спомогне за укрепването на мира и стабилността в региона.
Кризата в Косово причини икономически загуби на България, докато Албания понесе и хуманитарни щети, но обективното развитие на процесите на Балканите обаче ни прави оптимисти, заяви г-н Йордан Соколов.
България и Албания могат да си сътрудничат за реализирането на Пакта за стабилност, както и за изграждането на съвместни инфраструктурни проекти, бе подчертано и от двете страни.
Изтъкната бе ролята на парламентите за утвърждаване на демократичните промени на страните в преход.
Председателят на Народното събрание Йордан Соколов прие парламентарна делегация, водена от председателят на Националното събрание на Ливанската република г-н Набих Берри.
Това посещение е една поредна стъпка към укрепване на приятелството между нашите две страни и засилване на контактите ни в областта на икономиката, търговията и туризма, заяви г-н Соколов на срещата.
България ще приветства мирното разрешение на близкоизточната криза, което ще даде възможност за стабилизиране и развитие на региона, изтъкна председателят на парламента.
Той запозна гостите със законодателния процес у нас и хода на реформата в страната.
Ливан проявява интерес към приватизационните процеси в България, особено в областта на туризма и банковото дело, заяви председателят на ливанския парламент.
Г-н Набих Берри изрази убеждението си, че разширяването на икономическите връзки ще допринесе за развитието на двустранните отношения.
Показателен е фактът, че ливанската парламентарна делегация дойде в България с ратифицирани от ливанския парламент три спогодби - за избягване на двойното данъчно облагане, за развитие на туризма и за културен обмен, заяви високият гост.
Това още веднъж показва нашата готовност за сътрудничество във всички сфери на икономическия живот, подчерта г-н Набих Берри.
Ливанската парламентарна делегация, водена от председателя на Националното събрание на Ливан Набих Берри се срещна днес и с депутати от Комисията по външна и интеграционна политика и Групата за приятелство с Ливан в НС.
И двете страни подчертаха важната роля на парламентарната дипломация за създаването на плодотворна почва за международното сътрудничество и стимулиране на междуправителствените усилия и търговско-икономическите връзки.
Г-н Набих Берри изрази убеждението си, че настоящото посещение ще даде нов тласък на традиционно добрите отношения между България и Ливан и ще има практическо значение за реализиране на двустранни проекти и спогодби.
Заместник-председателят на Комисията по външна и интеграционна политика Петър Башикаров даде висока оценка на динамиката в отношенията между двете страни и подобряването на договорно-правната база за развитие на сътрудничеството в икономиката, търговията, туризма и културния обмен.
Ливан винаги е заемал солидно място сред външнотърговските партньори на България и ние ще приветстваме участието на ливански фирми в процеса на преструктуриране на българската икономика и активното им присъствие на българския пазар, подчерта той.
Очертавайки външнополитическите приоритети на България Николай Камов посочи, че усилията на страната ни за установяване на приятелски отношения със съседните държави включва и страните от арабския свят и Ливан, с който имаме дългогодишни ползотворни връзки.
Г-н Берри подчерта, че Ливан приветства усилията на България за присъединяване към ЕС и НАТО и изтъкна значението на сътрудничеството в рамките на международните и интерпарламентарните организации.
Българските депутати ясно изразиха позицията на страната ни за постигане на справедливо и трайно решение на близкоизточния въпрос.
Българо-турските отношения надхвърлят измеренията на приятелство и добросъседство и се задълбочават във всички области, заяви турският министър на труда и социалната политика Яшар Окуян по време на срещата със зам.-председателя на НС проф. Александър Джеров.
Г-н Окуян изрази специална благодарност на България за оказаната помощ на турския народ по време на земетресението и подчерта, че той е бил координатор по разпределяне на помощите и знае много добре калко много е помогнала страната ни.
От своя страна проф. Джеров сподели, че това е естествена реакция за българския народ и подчерта, че в такъв момент граници не съществуват.
Г-н Окуян изрази задоволство от задълбочаване на българо - турските отношения особено в икономическата област и съобщи, че предстои посещение на турския премиер Бюлент Еджевит, който ще направи първата копка на каскадата "Горна Арда".
Председателят на Народното събрание Йордан Соколов днес прие новоназначения извънреден и пълномощен посланик на Ливанската Република у нас г-н Мишел Абухатер.
Общо бе мнението, че между двете страни не съществуват никакви двустранни проблеми, което е предпоставка за развитието на сътрудничеството във всички области.
Г-н Соколов изрази убеждението си, че предстоящото посещение у нас на ливанска парламентарна делегация начело с председателя на Националното събрание г-н Набих Берри /24-29 октомври т.г./ ще стимулира развитието на търговските, икономическите и политическите връзки между двете страни.
Гостът бе информиран за промените в българското законодателство в областта на чуждестранните инвестиции и приватизацията.
Тези промени, приети от 38-то НС, се оценяват най-добре от ливанските бизнесмени у нас, посочи председателят на Народното събрание и изрази увереност, че големите ливански инвеститори ще включат България в бъдещите си планове.
По време на разговора бе обсъдена и обстановката в Близкия изток.
Кризата в Косово показа решимостта на международната общност да полага в бъдеще все повече усилия за мирно решение на световните конфликти и вероятно в скоро време ще бъде установен траен мир и в този район на света, каза г-н Соколов.
Да се спре безумието на етническата вражда и да се гарантират човешките права на хората, живеещи в Косово, призова ръководителят на българската делегация в Интерпарламентарния съюз Анастасия Мозер на 102-та Интерпарламентарна конференция в Берлин и изрази скръбта си за убития български гражданин.
Тя изтъкна, че външнополитическите усилия на българското правителство са насочени към стабилизиране сигурността в региона и развитието на сътрудничеството между страните.
Сега когато въоръженият конфликт отмина, Балканите са изправени пред сериозна задача за възстановяване, развитие и интегриране на страните в региона, подчерта г-жа Мозер.
Тя изрази убеждението си, че 21 век ще открие пред Югоизточна Европа нова ера, белязана от солидарност, законност и демокрация, което ще й даде шанс да се присъедини към европейската общност.
В Берлин, обновената столица на ФРГ, официално бе открито и осветено от митрополит Симеон новото посолство на България.
След преместването на администрацията от Бон в Берлин, което тържествено бе отбелязано с откриването на заседанията в реконструирания Райхстаг, в столицата на Германия започнаха да отварят врати посолствата на другите страни.
На приема, даден късно вчера в българското посолство, присъстваха българските парламентаристи Анастасия Мозер, Едуард Клайн, Драгомир Драганов, Христо Смоленов, дипломати, бизнесмени, културни дейци.
И от германска и от българска страна бяха отправини пожелания за разширяване на сътрудничеството между двете държави, като особено внимание бе отделено на организирания следващата седмица в София Инвестиционен форум за Югоизточна Европа и предстоящото посещение у нас на германска икономическа делегация, водена от новия държавен секретар на Министерството на икономиката.
Специален гост на приема бе председателят на германския парламент Хервиг Хаазе, който е стар приятел на България.
С негово съдействие нашата столица неотдавна получи като дарение нова противопожарна кола.
Българският посланик в Берлин Николай Апостолов съобщи, че засега най-големият консулски отдел остава в Бон, а желанието на нашата администрация е консулските услуги да бъдат максимално децентрализирани в различните провинции на ФРГ.
В Берлин започна 102-та Конференция на Интерпарламентарния съюз.
Тя бе открита в пленарната зала на обновения Райхстаг, където представители на повече от 130 страни бяха приветствани от германския президент Йоханес Рау.
Конференцията ще обсъди приносът на парламентите за спазване на международното хуманно право, основата на което бе положено преди 50 години с подписване на Женевската конвенция.
Форумът прие германското предложение да се разгледа и ролята на парламентите за мирното съвместно съществуване на етнически, културни и религиозни малцинства, както и на емигрантското население в рамките на една страна и пълното зачитане на техните човешки права.
На Конференцията се изказаха германският канцлер Герхард Шрьодер и председателят на международния червен кръст Корнелио Сомаруга.
В работата на 102-та Конференция ще вземе участие и българската парламентарна делегация, водена от председателката на Интерпарламентарния съюз Анастасия Мозер.
Предстоящото обсъждане в пленарна зала на проекта за Кодекс за социално осигуряване и предложенията на КНСБ по него бяха предмет на състоялите се консултации между синдиката и ръководството на парламентарното мнозинство.
Участваха председателят на РГ на СДС Екатерина Михайлова, председатели на парламентарни комисии - по труда и социалната политика, по икономическата политика, по местното самоуправление и др.поради особената значилост на обсъжданите въпроси в срещата взе участие и председателят на Народното събрание Йордан Соколов.
Председателят на КНСБ д-р Желязко Христов запозна депутатите със становището на синдикалната централа по отделни ключови текстове от проектозакона.
Той изтъкна, че КНСБ подкрепя категорично необходимостта от дълбока реформа в социалното осигуряване и издигането му до постиженията на европейските страни.
КНСБ, която участва активно в тристранния диалог, е в състояние да бъде пълноценен партньор на правителството в изработването на модерни принципи на социалната реформа, заяви д-р Христов.
Той започна народните представители с предлаганата точкова система при пенсиониране, с разчетите на синдикалните експерти за приходите на НОИ в зависимост от възрастта за пенсиониране, получаваните обезщетения и др.
Синдикатът смята, че пенсионният резерв трябва да се формира към пенсионните фондове, а не към осигурителните дружества, които могат да изпаднат във фалит.
Председателят на Българската стопанска камара Божидар данев изтъкна, че работодателите са коректни партньори на правителството и са направили отстъпки при определяне дела на осигурителните вноски и са се съгласили техният размер да бъде обвързан с нарастването на работната заплата.
Това е едно пазарно решение, изтъкна Б. Данев.
Председателят на ПГ на СДС Екатерина Михайлова изтъкна намерението на парламентарното мнозинство да пристъпи към обсъждането на проекта изключително внимателно като си дава сметка, че той засяга интересите на много голям брой хора.
Председателят на Народното събрание Йордан Соколов се срещна с кралица Беатрикс и съпруга й принц Клаус.
На срещата присъства холандският външен министър Йозиас ван Артсен и председателят на правната комисия Светослав Лучников.
Г-н Соколов благодари за подкрепата, която България получава от Холандия, за започване на преговори за членство в Европейския съюз.
Основна тема на разговорите бе законодателната реформа у нас.
Председателят на Народното събрание Йордан Соколов изпрати поздравителен адрес до участниците в международната конференция на Световната Асоциация на Юристите, която бе открита днес в НДК.
Конференцията, чиито домакини са Асоциацията на Младите Юристи и Съюзът на Юристите в България, е на тема : "Правни механизми за разширяване на прозрачността в държавните институции".
Гост на форума е президентът на Световната Асоциация на Юристите Вед Ванда от САЩ.
В приветствието си към участниците в международния форум, председателят на парламента подчертава, че разширяването на прозрачността в работата на държавните институции, гарантирането на достъпа до информация на гражданите и борбата с корупцията са едни от най-важните приоритети в дейността на българските държавни институции през последните две години.
Те са неотменна част от стремежа на Република България за интеграция в европейските и атлантическите структури.
В това отношение се посочва, че Народното събрание е приело редица закони, създаващи необходимата нормативна основа за провеждане на цялостна административна реформа, за структурно и функционално усъвършенстване на държавната администрация.
Сред тях са законите за администрацията, за държавния служител, за обществените поръчки и разглеждания в момента законопроект за достъп до обществена информация.
Наред с тази активна законодателна дейност, Народното събрание създаде и редица механизми за повишаване на информираността на гражданите за работата на парламентарната институция, се казва в поздравителния адрес.
Така например, текстовете на всички важни законопроекти могат да бъдат прочетени в страницата на Народното събрание в Интернет, гражданите могат да присъстват на пленарни заседания, а постоянните парламентарни комисии взаимодействат активно с неправителствените организации и сдружения при обсъждането на законопроектите.
Прибавяйки към това вече утвърдената практика за пряко предаване на пленарните заседания в ефира на националното радио и на парламентарния контрол по БНТ, можем да кажем, че през последните години българското Народно събрание измина значителен път към разширяване на прозрачността и отвореността си към гражданите, заявява в приветственото си слово председателя на българския парламент.
Конференцията продължава своята работа с доклади, представящи новите възможности и предизвикателства, пред които са изправени държавните институции в епохата на информационното общество и глобализиращия се свят.
Депутати от комисиите по външна и интеграционна политика и по национална сигурност се срещнаха днес с делегация от Дирекцията за мениджмънт и консултантски услуги към министерството на отбраната на Великобритания, водена от Нейл Грейстън..
Г-н Грейстън запозна народните представители с целите на осъществяваното от екипа му проучване за механизмите на взаимодействие между Министерството на отбраната и Генералния щаб на българската армия.
Британските експерти дадоха положителна оценка за хода на реформата във въоръжените сили, като подчертаха значителния напредък в областта на гражданския контрол.
Обсъдени бяха редица аспекти от Програма 2004 - съкращаване на числения състав на армията, оперативния контрол, процеса на вземане на решения.
Общо бе мнението, че едно от предизвикателствата на структурната реформа е увеличаването на съотношението между цивилни и военни кадри в МО.
Подкрепата на Великобритания за започване на преговори с България за членство в ЕС бе потвърдена днес от представителя на британското министерство на външните работи Стивън Райт по време на разговорите му с председателя на Комисията по външна и интеграционна политика Асен Агов.
Г-н Агов информира госта, че в българския парламент има консенсус по въпросите на европейската интеграция и подчерта, че един от основните приоритети на управляващите ще бъде създаването на работеща по европейски стандарти държавна администрация.
Двамата събеседници обмениха мнения и за процеса на разширяване на НАТО в контекста на европейската идентичност в областта на сигурността и отбраната.
Във връзка с публикацията в бр. 194 на в. "Дума" от 29 септември "Соколов се крие заради писмо до СЕ" Пресцентърът на Народното събрание е упълномощен да заяви, че на 26 и 27 септември председателят на НС и служителите на кабинета му са били на работа и не са били потърсени за писмо до Съвета на Европа, което според в. "Дума" е трябвало да съдържа покана за присъствие на наблюдатели от СЕ на местните избори.
Твърденията в статията са абсолютно нелогични и от гледна точка на европейската практика, според която председателят на Народното събрание има право да кани наблюдатели от СЕ само за парламентарни, но не и за местни избори.
Председателят на Народното събрание Йордан Соколов днес прие посланика на Китайската Народна Република у нас Чен Дълай по повод окончателното му отпътуване от страната.
Г-н Соколов благодари на г-н Дълай за успешната му дейност като посланик, която е допринесла за възхода на двустранните отношения през този период.
В това отношение бе отбелязано голямото значение на осъществените посещения на най-високо ниво за по-нататъшното развитие на връзките във всички области на основата на взаимния интерес и разбирателството.
Зам.председателят на Народното събрание проф. Александър Джеров се срещна с президента и вицепрезидента на Световната организация на юристите и адвокатите Джак Стрийтър и Даниел Моноко,чието седалище е в САЩ.
От американска страна бе проявен интерес относно създаването и приемането на конституцията на Република България.
Проф. Джеров запозна гостите с процеса на изработване на текстовете на конституцията и подчерта, че проектоконституцията е съгласувана с Венецианската комисия /правната комисия към Съвета на Европа/ и след това е приета на три четения от ВНС.
Г-н Моноко зададе въпрос и относно механизма на създаване на закони от НС до окончателното им приемане.
Интерес от американската страна бе проявен и към съотношението на политическите сили в Народното събрание с оглед на предстоящите местни избори.
В България има регистрирани над 200 политически партии и всяка от тях има право на свободна изява и участие в местните избори, което е уредено законово, подчерта зам.председателят на НС.
Председателят на ПГ на СДС Екатерина Михайлова днес разговаря с новоначначения посланик на Румъния у нас Константин Михаил Григорие.
Общо бе мнението, че двете страни споделят ценностите на демокрацията, свободата и човешките права и основният им външнопилитески приоритет е членството в ЕС и НАТО.
Въпреки това съществуват неизползвани възможности за задълбочаване на традиционно добрите междудържавни отношения, които имат вече 120-годишна история, бе отбелязано на срещата.
Г-жа Михайлова призова за намиране на скорошно решение за построяването на втори мост на р. Дунав при Видин-Калафат.
Това ще бъде не само от двустранен интерес, но и ще разшири възможностите за комуникации на Балканите и в Югоизточна Европа, заяви председателят на ПГ на СДС.
Посланик Григорие потвърди наличието на политическа воля в Румъния за решаването на въпроса за моста и призова за намиране на компромисно решение.
Спирайки се на състоянието на двустранните парламентарни връзки той подчерта значението на контактите между парламентаристите и информира за предстоящото посещение на румънска делегация, водена от председателя на Камарата на депутатите Йон Дяконеску в края на тази година.
Председателят на Народното събрание Йордан Соколов, който е и председател на постоянната парламентарна комисия "Антимафия", прие днес специалния представител на Великобритания по международните проблеми, свързани с наркотиците, Майкъл Райдър.
Той сподели опита на британското правителство в борбата с наркотиците, за която е приета цялостна национална стратегия.
Акцентът в нея са превантивните мерки, залегнали в образователна програма, обхващаща децата от петгодишна възраст и юношите в училищата.
Печален е фактът, че най-младият наркоман във Великобритания е едва 8 годишен, сподели гостът и това налага започването на просветна работа от ранна детска възраст.
Тревожна е ситуацията и в България, каза г-н Соколов, защото тя се превръща от страна, през която само е минавал наркотрафикът, в страна, в която вече се пласира наркотика.
Възрастовата граница на наркоманите също пада.
Председателят на НС информира госта за промените в законодателната уредба, с които се преследва употребата и разпространението на наркотици.
Британското законодателство вече прилага принудително лечение, с което частично се заменя срока на изпълнение на присъдата, сподели Майкъл Райдър.
България може да ползва опита на Великобритания и да разчита за съдействие в борбата с наркотиците, увери г-н Райдър.
Турция е готова да участва, включително и с финансиране, в изграждането на Дунав мост - 2 в случай, че бъде постигнато споразумение за това между България и Румъния, заяви на среща със зам.-председателя на НС Иван Куртев министърът на транспорта на южната ни съседка Ениз Йоксюз.
Подчертано бе, че приятелските връзки между двете страни са добра основа за сътрудничество в областта на телекомуникациите, въздушните връзки, ж.п-строителството и изграждането на наземна инфраструктура.
Турският министър изрази благодарността на неговата страна за оказаната от България помощ за преодоляване на последиците от земетресението на 17 август т.г.
Като мост между Изтока и Запада Турция се вписва напълно в новата стратегия на България в областта на инфраструктурата, заяви Иван Куртев.
Докато по- рано развитието на комуникацииите бе ориентирано в посока север-юг, сега интересите на нашата страна са посочени към проекти по оста Изток-Запад, каза той.
Отношенията с Турция са сред приоритетите на българската външна политика на Балканите, потвърждение на което е предстоящото посещение на председателя на парламента Йордан Соколов в Турция до края на тази година.
Заместник-председателят на българския парламент благодари за подкрепата на Турция за кандидатурата на България за членство в НАТО.
Председателят на Комисията по правата на човека, вероизповеданията и по жалбите и петициите на гражданите Иван Сунгарски се срещна с делегация на Смесената американо-руска комисия за издирване на безследно изчезнали по време на военни действия, водена от г-н Алън Греъм.
Комисията е създадена през 1992 г., когато президента Борис Елцин уведомява Джордж Буш, че в Съветския Гулаг е имало американски военнопленници.
Нашата цел е да открием истината за изчезналите си съграждани по време на Втората световна война и през периода на студената война, мисията ни е хуманитарна, ние не целим отмъщение и се надяваме, че българите ще ни съдействат в това благородно начинание, заявиха гостите.
Те връчиха на г-н Сунгарски апел към българската общественост с молба за предоставяне на информация, свързана с тяхната мисия.
Няма данни за изчезнали американци в България по време Втората световна война, американските пилоти, които са били пленени тогава са освободени и са се завърнали в родината си, но Комисията по правата на човека, вероизповеданията и по жалбите и петициите на гражданите е готова да сътрудничи в това хуманно дело, каза Иван Сунгарски.
Разполагащите с информация за изчезнали американски граждани по време на Втората световна война и през периода на студената война на територията на България и в чужбина могат да се обадят в Съюза на репресираните след 9-ти септември 1944 г. на тел. 9879473, тел. 9876698 и в посолството на САЩ.
Председателят на НС Йордан Соколов прие делегация, водена от министъра на търговията, промишлеността и занаятите на Кралство Мароко Аламид Тази.
Мароко е водеща страна в арабския свят с добре изградена демократична система на управление и България държи да разширява двустранни контакти в областта на политиката и икономиката, да развива културния обмен с Мароко, подчерта г-н Соколов.
На срещата бе изтъкната ролята на парламентарните институции за изграждане на добри отношения между държавите в днешния глобализиращ свят.
Изразено бе желание за активизиране на връзките между парламентите на двете страни.
България постигна изключителни резултати през последните години, в които управлява правителството на ОДС, подкрепяно от мнозинството в този парламент, заяви Аламид Тази.
Той изтъкна, че страната в момента се радва на политическа и икономическа стабилност, което я прави желан търговски партньор.
Нашите двустранни отношения бележат възход в такива важни области на иконоимическия живот като търговията, транспорта и земеделието, допълни гостът.
Очаква се да бъдат подписани споразумения между аграрните и транспортните министерства на двете страни.
Търговските мистерства водят прегори за създаване на Зона за свободна търговия.
Делегацията се срещна и с парламентарната група за приятелство България - Мароко.
Народният представител проф. Нансен Бехар се срещна днес в Народното събрание с гостуващия у нас проф. Дан Нелсън, анализатор в Държавния департамент на САЩ за Югоизточна Европа и президент на фондацията "Глобални концепции".
Двамата разговаряха за хода на военната реформа у нас и по-спациално законодателството в областта на отбраната и сигурността.
Германия е наш стратегически партньор в Европа и ние се радваме на възходящото развитие на отношенията между нашите две страни, заяви председателят на парламента Йордан Соколов на срещата с канцлера Герхард Шрьодер.
Г-н Соколов благодари за помощта, която Германия оказва на нашата страна и изтъкна, че България ще продължава да разчита на тази подкрепа.
България в момента може да се похвали с икономическа и политическа стабилност, които я доближават до критериите за членство в ЕС, подчерта той.
Председателят на Народното събрание информира федералния канцлер, че българският парламент до 22-ри септември е изпълнил изискванията към нашето законодателство за започване на преговори за членство в ЕС.
Подкрепата, която очаква България от Германия за започване на преговорите за членство в ЕС ще има и морално значение за нас, подчерта председателят на НС.
Вашият регион се нуждае от специални сигнали на внимание, особено сега, след кризата в Косово, заяви Герхард Шрьодер.
Нужно е да се направи всичко за да се превърне Пакта за стабилност в реалност, защото само икономическа стабилност може да направи мирът в региона надежден, каза канцлерът Шрьодер.
В Хелзинки ще бъде изслушан доклада на Комисията за България, и ако се вземе решение за започване на преговори - ние ще ви подкрепим, заяви той.
Очакванията на България трябва да са реалистични, подчерта Герхард Шрьодер, защото на страната все още е нужно време, за да извърши реформата и да изгради пазарна икономика, която да се справи с конкуренцията в ЕС.
Председателят на Народното събрание Йордан Соколов изпрати съболезнователна телеграма до бившия съветски президент Михаил Горбачов по повод смъртта на съпругата му Раиса Горбачова.
Месеци наред тя се бореше стоически с коварната болест.
"Заедно с Вас за нейната кончина днес скръбят и хората, които я познаваха, уважаваха и ценяха нейното обаяние и ярка индивидуалност" - се казва в телеграмата.
Отношенията с Федерална Република Германия са приоритетни за България и нашата страна разчита на германската подкрепа в усилията си за членство в европейските и евроатлантическите структури, заяви председателят на Народното събрание Йордан Соколов на срещата с новоназначения посланик на Федерална Република Германия у нас г-жа Урсула Зайлер-Албринг.
Г-н Соколов благодари за досегашната помощ на Германия в икономическата, политическата и хуманитарната област и изрази увереност, че двустранните връзки ще получат ново развитие във всички области.
Подчертавайки голямото значение на контактите между двата парламента, г-н Соколов поднови отправената покана за посещение у нас на председателя на Бундестага г-н Тирзе.
Г-жа Албринг бе информирана и за политико-икономическата обстановка в България - постигнатата политическа стабилност, ускорен ход на хармонизацията на националното ни законодателство с европейските норми, финансова и валутна стабилизация, овладяна инфлация.
За първи път досега се очертава ръст на БВП независимо от негативните икономически последици за България от конфликта в Косово, посочи председателят на българския парламент.
Приключва структурната реформа в икономиката, което обаче не доведе до ръст на безработицата, тъй като в частния сектор се откриват нови работни места, информира г-н Соколов, а до края на годината земеделската земя ще бъде върната на собствениците й с нотариални актове.
Като парламентарист с 12-годишен стаж в Бундестага оценявам ключовото значение и роля на парламентарните връзки за цялостното ниво на двустранните отношения, заяви г-жа Албринг.
Предстоящото посещение на федералния канцлер Шрьодер у нас е оценка за постигнатото от България в развитието на демократичния процес и е ясен знак за подкрепата на Германия на българските усилия за присъединяване към ЕС и НАТО, подчерта посланика на ФРГ.
На срещата с председателя на Народното събрание Йордан Соколов началникът на Генералния щаб на армията на Република Македония генерал-полковник Трайче Кръстевски заяви, че Македония намалява пограничната охрана с България и Гърция.
Многонационалните сили в Пловдив играят важна роля за успокояване на региона, каза той.
България и Македония трябва да си сътрудничат в изграждането на съвместими модерни армии в рамките на НАТО с оглед на сигурността в региона, изтъкна г-н Соколов.
Началникът на Генералния щаб на бъгарската армия генерал-полковник Михо Михов информира за готовност от българска страна да се окаже помощ на Република Македония с няколко леки военни плавателни съда.
ПРЕДСЕДАТЕЛ ЙОРДАН СОКОЛОВ (звъни):Откривам заседанието.
Давам думата на президента на Република България господин Петър Стоянов.
ПРЕЗИДЕНТ ПЕТЪР СТОЯНОВ:Уважаеми господин председател на Народното събрание, уважаеми господин министър-председател, уважаеми госпожи и господа народни представители, госпожи и господа министри!
След малко вие, народните представители, ще изслушате българското правителство и ще започнете обсъждане по един въпрос, върху който е приковала вниманието си обществеността не само в Европа, но и в света.
Най-вероятно ще завършите своите обсъждания, дебати с документ - декларация или решение, в който документ ще изразите убеждението на Народното събрание каква трябва да бъде позицията на Република България по отношение на създалата се обстановка в съвсем близката ни Република Югославия.
Аз съм убеден, че вие ще сторите това с цялата необходима политическа отговорност, затова защото позицията, която ще изработи българското Народно събрание по този въпрос, ще се превърне в позиция на Република България.
Затова съм тук, за да си позволя да изложа и своята гледна точка по всички тези въпроси, които днес основателно тревожат не само политиците, но и всеки един български гражданин.
Още в първата нощ, веднага след изявлението на генералния секретар на НАТО Хавиер Солана, аз заявих по Българското национално радио, че в създалата се обстановка България трябва да следва политика на евроатлантическа солидарност, както и че България трябва да застане на страната на международната общност, която защитава хуманитарни принципи и идеали.
Реакция от Демократичната левица.
Вчера сутринта отново по радиото заявих достатъчно ясно, че Българската армия няма да участва във военни действия, както и че български младежи няма да участват под никаква форма във военни операции в създалия се конфликт.
Целият вчерашен ден премина в обсъждане между политиците, премина в анализиране от страна на журналисти и политически анализатори съвсем основателно.
Главният въпрос, който витаеше във въздуха, беше: кое е това, което мотивира или ще мотивира позицията на България в конфликта в Косово?
Кои са съображенията, които ще вземат предвид българските политици, за да направят ясна, разбираема и достойна позицията на Република България днес?
Казано честно, мнозина питаха направо: защо или за кого правим всичко това?
Съвсем откровено някои от политическите анализатори дори казаха: правим го заради НАТО.
Отговорът на другите беше: не, правим го заради България.
Уважаеми госпожи и господа, без всякакво съмнение заради клетвата, която сме дали тук, всичко, което правим не само по отношение на ситуацията в Косово днес, го правим заради България.
Но на мен ми се струва, че един такъв отговор, колкото и верен и да е той, колкото и абсолютен да е той, всъщност е срамежлив политически отговор.
Затова защото по моему той крие само едната част на отговора.
Истинският, целият отговор, който аз като президент на България съм длъжен да заявя днес пред вас тук, е: да, ние правим всичко това за своята сигурност и за своята страна, защото сме избрани да защитаваме нейните интереси.
Но аз искам да вложа и втората част от отговора, а той е: уважаеми госпожи и господа, братя българи, сигурността на България днес минава през съюз със Северноатлантическия пакт.
Ръкопляскания от блока на СДС.
Аз искам да запитам тук: нека един български народен представител ми обясни смислено как икономически слабата България в момента, ограбена и разорена от една политическа класа, която ловко прехвърли националното богатство в собствените си джобове (бурни ръкопляскания от мнозинството),как една България, която има крещяща нужда да прави реформа в своята войска, и как една България, която се намира в географски регион, който всички вие без съмнение наричате деликатен, как по друг начин тази България ще защити своята национална сигурност?
Кой е другият начин и на кого ще разчитаме?
Уважаеми госпожи и господа, не сме съизмерими с военната сила на нито една съседна на България държава с едно изключение.
Веднага трябва да добавя и слава Богу, че сме в прекрасни приятелски отношения на доверие с всички съседни на България държави.
Но тогава, когато мислим глобално и перспективно за своята национална сигурност, всеки един от вас и всички ние сме длъжни да гледаме напред и да разработваме и възможният най-лош вариант, казвайки, че ще употребим всички политически и дипломатически средства той да не се случи.
Аз не мисля, че в политиката нещата трябва да бъдат прикривани и завоалирани, за да изглеждат по-мистериозни.
Точно обратното, мисля, че в момент като този ние трябва да казваме ясно на българския народ това, което мислим.
Започнах и завърших своята кампания с едно ясно мото - стремежът на България трябва да бъде да стане член на Северноатлантическия пакт.
Шум и реплики в блока на ДЛ.
Това е единствената гаранция за националната ни сигурност.
То отговаря и на политическата ценностна система, която аз изповядвах - свобода и демокрация, свободно пазарно стопанство, зачитане на човешките права.
Силен шум в блока на ДЛ, реплика: "Не предавайте България!".
ПРЕДСЕДАТЕЛ ЙОРДАН СОКОЛОВ:Тишина, моля!
ПРЕЗИДЕНТ ПЕТЪР СТОЯНОВ:През всичките 2 години като президент на Република България аз отстоявах без колебание тази позиция.
Отстояват я категорично и всички политически партии в парламента, с изключение на една, при която с радост в последните месеци забелязвам известни индикации за еволюция.
Смях и възгласи в блока на ДЛ.
Спечелилата последните парламентарни избори политическа коалиция ОДС също защитаваше и продължава да защитава категорично тази платформа.
Ето защо на мен ми се струва, че ние не трябва да бягаме от честния и политически мотивиран отговор, а той е: да, България няма да изпраща свои войски за участие във военна операция - нито сега, нито докато трае този конфликт!
Да, българските момчета няма да се бият и няма да участват във военни операции в този конфликт!
Но освен това, уважаеми госпожи и господа, днес ние сме изправени пред един...
Силен шум и реплики в блока на ДЛ.
ПРЕДСЕДАТЕЛ ЙОРДАН СОКОЛОВ:Моля за тишина!
ПРЕЗИДЕНТ ПЕТЪР СТОЯНОВ:Но, уважаеми госпожи и господа, днес ние сме изправени пред един политически избор.
От едната страна е режимът на една държава, който аз няма да характеризирам, само затова, защото тя е съседна на България.
Реплики в блока на ДЛ.
От другата страна е Северноатлантическият пакт, който започна тези операции след изчерпване на всички дипломатически средства.
И става въпрос не за война срещу един народ, а за операция, която цели да предотврати една хуманитарна катастрофа и една бъдеща по-голяма нестабилност на балканския регион.
РЕПЛИКА ОТ БЛОКА НА ДЛ:"А кюрдите?".
Нестабилност в региона, уважаеми госпожи и господа, която България плаща вече 8 години, която българският данъкоплатец плаща 8 години и която нестабилност, ако продължава да се разраства, ние ще продължаваме да плащаме.
Уважаеми госпожи и господа, тук не става въпрос за изразяване на абстрактна позиция.
Тук става въпрос за изразяване на позиция, която засяга пряко днес българския национален интерес.
Бурни ръкопляскания в блока на мнозинството.
Затова аз ви призовавам днес да заявите ясно своя политически избор.
Югославия е съседна нам страна.
Никой повече от нас не искаше мирно разрешение на този конфликт.
Ние всички съжаляваме за жертвите, които цивилното сръбско население дава при осъществяването на тези военни операции, така както съжаляваме и за жертвите на хуманитарната катастрофа, които в продължение на много месеци дава и албанската общност в Косово.
На политическия избор на България трябва да бъде заявен ясно и без увъртания.
Как да го изразим ли?
Всички политически партии в парламента без една вече го изразихте.
Вие сте го заявявали многократно, казвайки, че членството на България в НАТО е стратегически, цивилизационен избор на нашата страна.
Не участие във военните операции, уважаеми госпожи и господа!
Никой днес не иска това от нас.
Но при този политически конфликт ние трябва ясно да заявим, че потвърждаваме своя избор за членство на България в НАТО и продължаваме да подкрепяме моралната и ценностна система на Северноатлантическия пакт.
Бурни ръкопляскания в блока на мнозинството, силен шум и възгласи в блока на ДЛ.
Уважаеми госпожи и господа, преди да изляза пред вас на тази трибуна, схващах много добре в каква лесна мишена на политически популизъм ще се превърна след като кажа всички тези думи.
Няма нищо по-лесно днес от експлоатирането на този политически популизъм, който дава днес дивиденти, но за съжаление те не са дивиденти, които България може да използва утре, господа.
Точно обратно.
Аз мисля, че думите, които изрекох пред вас, изразяват един честен и същевременно националноотговорен подход.
Честен към българския народ, чийто интереси всички ние сме призвани да защитаваме.
Честен към избирателите на политическите партии, които в своите политически платформи по време на изборите заявяваха, че изборът на България трябва да бъде членство в НАТО.
Честен към НАТО, към членство в който пакт ние се стремим.
Честен и към Република Югославия, с чийто народ ние сме съседи и искаме и занапред да живеем в мир, да живеем в разбирателство.
И най-после, уважаеми госпожи и господа, винаги съм се предпазвал от исторически аналогии, които сравняват миналото с днес.
Сега обаче съм изкушен да заявя, че чрез своите политически партии, които заявиха, че желаят България да стане член на НАТО и че ще работят за осъществяване, за реализиране на това членство, аз мисля че България направи своя верен политически избор.
Реплики от ДЛ.
ПРЕДСЕДАТЕЛ ЙОРДАН СОКОЛОВ:Моля за тишина.
ПРЕЗИДЕНТ ПЕТЪР СТОЯНОВ:България избра да бъде съюзник на една силна с демократични принципи организация, която ясно заявява, че в платформата на нейната дейност стоят принципите на демокрацията, зачитането на човешките права, принципите на пазарната икономика и следователно на човешкия просперитет.
Уважаеми госпожи и господа народни представители, аз ви моля, не поставяйте днес под съмнение този избор на България!
Благодаря ви.
Бурни продължителни ръкопляскания от СДС, НС, ОНС и ЕЛ.
Народните представители от СДС и НС стават прави.
ПРЕДСЕДАТЕЛ ЙОРДАН СОКОЛОВ:Благодаря на господин президента.
Поканил съм правителството на Република България да информира Народното събрание за развилите се събития през вчерашния ден.
ЛЮБЕН КОРНЕЗОВ(ДЛ, от място):Като точка от дневния ред ли?
По каква процедура?
ПРЕДСЕДАТЕЛ ЙОРДАН СОКОЛОВ:Точката ще дойде след това.
Има думата за процедура господин Пламен Марков.
ПЛАМЕН МАРКОВ (СДС):Уважаеми господин председател, уважаеми господин министър-председател, уважаеми дами и господа министри, колеги!
На основание чл. 35, ал. 2 от Правилника за организацията и дейността на Народното събрание моля да бъде допуснат в пленарна зала по време на изслушването на правителството и предстоящия дебат, началникът на Генералния щаб на Българската армия генерал-полковник Михо Михов.
Ръкопляскания от СДС.
ПРЕДСЕДАТЕЛ ЙОРДАН СОКОЛОВ:Има ли някой срещу това предложение?
ЛЮБЕН КОРНЕЗОВ (ДЛ,от място):По коя точка е това?
ПРЕДСЕДАТЕЛ ЙОРДАН СОКОЛОВ:Предложението няма защо да е по точка.
Вие го чухте.
Ако сте против се изкажете, да ви чуем защо сте против.
Моля, гласувайте направеното предложение.
Гласували 185 народни представители: за 183, против 2, въздържали се няма.
Предложението е прието.
Моля квесторите да поканят генерал-полковник Михо Михов в залата.
За процедура има думата госпожа Татяна Дончева.
ТАТЯНА ДОНЧЕВА (ДЛ):Уважаеми господин председател, очевидно сте чули Демократичната левица, която вчера на обяд депозира искане за извънредно заседание с точка в дневния ред - изслушване на правителството и дебат върху неговите действия и намерения по кризата в Косово във връзка с възникналата за България и българската национална сигурност непосредствена опасност.
За нас е безразлично дали ще свиквате извънредно заседание или дали ще се възползвате от правата си по чл. 39, ал. 5 от правилника.
Очевидно правите осъществяване на правомощия по чл. 39, ал. 5.
Но молим ви да обявите темата на извънредната точка от дневния ред и освен това да оповестите регламента за парламентарните групи.
Ръкопляскания от Демократичната левица.
ПРЕДСЕДАТЕЛ ЙОРДАН СОКОЛОВ:Благодаря на госпожа Дончева.
Това ще го направя, след като чуем информацията.
ТАТЯНА ДОНЧЕВА (ДЛ, от място):Не можете след министър-председателя.
Това е част от точката.
Шум в блока на Демократичната левица.
ПРЕДСЕДАТЕЛ ЙОРДАН СОКОЛОВ:Това е извън дневния ред, защото министър-председателят и министър винаги могат да искат думата, не само по дневния ред.
Има думата министър-председателят на Република България господин Иван Костов.
МИНИСТЪР-ПРЕДСЕДАТЕЛ ИВАН КОСТОВ:Благодаря Ви, господин председател.
Уважаеми дами и господа народни представители, уважаеми колеги.
Ще информирам Народното събрание за обстановката в Съюзна република Югославия към ранните часове на тази заран на днешния ден - 25 март 1999 г.
След провала на дипломатическите усилия за разрешаване на кризата в Косово, от 20,55 ч. на 24 март в изпълнение на разпореждане на генералния секретар на НАТО Солана въоръжените сили на съюза започнаха провеждането на операция "Решителна сила".
Целта й беше да предотврати по-нататъшно разширяване на военните действия в областта Косово, да се избегне хуманитарната катастрофа и да бъде принудена Сърбия да подпише споразумението.
В провеждането на операцията беше установено участието на 70 самолета F-15, F-18, F-118 от авиобазите в "Авиано" и "Страна Пиаченца" в Италия, 8 стратегически бомбардировача Б-52 на САЩ от авиобазата "Феерфорд" във Великобритания, два стратегически бомбардировача Б-2 от авиобазата в щата Мисури - САЩ, 6 бойни кораба и една подводница от осем страни - членки на НАТО - САЩ, Великобритания, Германия, Канада, Италия, Испания, Франция и Холандия.
За постигане на целта на операцията бяха нанесени удари с крилати ракети с въздушно и морско базиране - над 100, и авиационни бомби със сателитно насочване по над 40 военни и граждански обекти по цялата територия на Съюзна република Югославия.
В това число бяха атакувани средства за противовъздушна отбрана, командни пунктове, летища, военни складове, войски и др.
Продължителността на ударите първоначално беше четири часа - от 20,55 ч. на 24 март до 0,55 ч. на 25 март.
Има информация, че те са подновени рано тази заран.
В резултат на нанесените удари са били поразени централния команден пункт на ВВС и ПВО в планината Фрушка гора - Нови Сад, пунктът за управление на Генералния щаб, височините Кошутняк и квартал "Раковица" в Белград, складовете на ПВО и ВВС в Бубан поток в района на Белград и летищата Батайница - Белград, Подгорица и Даниловград - Черна гора, Прищина - Косово, както и казарменият район и складовете за боеприпаси в Даниловград и др.
Значителни материални щети са причинени на авиационния завод в Панчево близо до Белград, автомобилния и оръжеен завод "Застава" в Крагуевац и др.
Според югославското военно ръководство значителни са и жертвите сред военнослужещите и мирното население.
В 0,30 ч. на 25 март Съюзна република Югославия обяви военно положение.
Провеждането на операцията на НАТО е предизвикано от активизиране на бойните действия между формированията на армията за освобождение на Косово и сръбските сили в северните райони на областта.
В прочистените от албанците райони, с цел да не се допусне завръщането на бежанци, на отделни направления силите за сигурност на Сърбия са започнали да създават контролно-пропускателни пунктове.
Впрочем, през последните два дни бежанците се увеличиха в Косово от 70 на 270 хил.души.
След нанасянето на първите удари държавни и правителствени ръководители на водещи държави - членки на НАТО: САЩ, Великобритания, Германия и Франция, в специално обръщение към своите нации мотивираха необходимостта от провеждането на операцията.
Президентът на Съединените американски щати формулира три основни нейни цели: да се покаже сериозността на позицията на съюза срещу агресията в подкрепа на мира; да се попречи на президента Милошевич да продължи и разшири насилието срещу безпомощното цивилно население и да бъдат ограничени възможностите на Сърбия да води война срещу Косово.
При тези условия как правителството оценява рисковете?
Снощи, веднага след началото на ударите, беше свикан Съветът по сигурността към Министерския съвет на Република България, който, въз основа на чл. 55 от Концепцията за национална сигурност и Постановление № 216 на Министерския съвет от 1998 г., има за цел да оценява рисковете и динамиката на опасностите.
Получената от различни източници информация недвусмислено показа, че НАТО осъществява въздушната операция от западно и югозападно направление.
Ударите се нанасят прецизно, при което летателни апарати на НАТО и Съюзна република Югославия не доближават въздушните граници на Република България.
Министерският съвет оценява, че при тази ситуация не възниква военна опасност за сигурността на Република България.
Ние работихме върху следния план и следните сценарии за развитието на опасностите.
Считахме, че за България могат да възникнат три вида рискове - политически, военни и хуманитарни.
Изследвахме всеки един от рисковете тази нощ.
За щастие, не се оправдаха очакванията, че ще има политически рискове.
Всъщност, аз ще кажа за всеки от видовете рискове, но първо искам да обясня за сценариите.
Според документа, който разглеждахме, най-лошият възможен сценарий беше Сърбия да визира България като участник във военните операции...
ОБАЖДАТ СЕ ОТ ДЛ:Това не е минало още.
МИНИСТЪР-ПРЕДСЕДАТЕЛ ИВАН КОСТОВ:... като при това страната и не получи гаранции - допълнителни, засилени гаранции за своята сигурност от страна на Северноатлантическия договор.
Този сценарий изцяло не се оправда.
Ние влязохме в значително по-благоприятен сценарий снощи късно.
Първо, защото получихме вчера след обяд засилените гаранции, които господин Солана даде с писмо до мен...
ОБАЖДАТ СЕ ОТ ДЛ:Гаранции с писмо!?
МИНИСТЪР-ПРЕДСЕДАТЕЛ ИВАН КОСТОВ:Получихме също гаранции, които даде правителството на Съединените американски щати - лично президентът, в секретно послание до мен и до президента на страната.
От друга страна, от България не беше поискан транспортен коридор, логистична подкрепа.
Казвам това съвършено ясно и недвусмислено.
Това беше ситуацията снощи по времето на Консултативния съвет за национална сигурност.
Това беше ситуацията до и след началото на ударите.
Такава е ситуацията и в момента.
Реплики от ДЛ, силно недоволство от мнозинството.
Аз описвам реално ситуацията и моля за внимание и за сериозно отношение.
И поради тази причина ние влязохме във възможно най-благоприятния сценарий.
Впрочем, в 24,00 ч., изобщо малко след полунощ, се осъществи среща с временно изпълняващия длъжността посланик на Съюзна република Югославия по негово настояване, на която - сега искам много да внимават тези отляво: на българското правителство бе изразена благодарност за цялата досегашна позиция на България, която е балансирана като позиция на добър съсед.
Бурни ръкопляскания от СДС, НС, ОНС и ЕЛ.
Внимателното изследване на политическите рискове показа, че те не се оправдаха.
Няма политически рискове.
В Югославия няма кампания срещу България.
Не се разпалват антибългарски настроения.
Няма действия срещу български граждани на югославска територия.
Няма провокации срещу български представители в посолството.
Ние виждаме една наистина реална последица от тази оценка, която преди малко чухте.
Във военно отношение, отново повтарям, рискове не произтекоха за България.
Очевидно има прецизност на тази военна операция.
Очевидно се атакуват военни обекти.
Очевидно това става далече от границите на Република България.
Остават икономическите заплахи.
Аз съм радостен тук да кажа, че информацията, която се изнесе засега в медиите, че са прекъснати железопътните и пътните артерии, водните артерии, които, минавайки през Съюзна Република Югославия, свързват България с Европа, не се оправда тази заран от министъра на транспорта.
Прекъснато е въздушното пространство - пространството за полети.
И това засега е единственото ограничение, което е наложено върху транспортните трафици.
Искам да кажа с удовлетворение в този момент, че не се оправда едно от най-големите опасения на страната, че в момента на ударите ние фактически ще попаднем под ново югоембарго.
Засега, казвам, тези най-сериозни наши опасения не се оправдаха.
Едновременно с това обаче се оправдаха другите опасения, че рязко спада доверието в страните от региона, в частност и доверието в България.
За последните три-четири дни цената на българските брейди облигации или котировката на българския външен дълг спадна с 4 пункта, което е изключително много.
Маржът между курс "купува" и курс "продава" се отвори като в изключително рискова ситуация.
Финансовият пазар реагира по този начин на атаките в Съюзна република Югославия и това засега е единствената локализирана и фиксирана от нас реална опасност, а именно, затрудняване на инвестиционните потоци, затрудняване на котировките на българските ценни книжа.
Евентуално може да се очаква, ако тази операция продължи дълго, да има отлив на инвеститори и изобщо да се затрудни процесът на преструктурирането.
Аз, заставайки тук пред вас, наистина се опитвам да защитавам изцяло и само българските национални интереси и да ориентирам Народното събрание към защитата на тези интереси в сегашния труден момент, но не мога да не прочета някои оценки, с които ние сме съгласни за ситуацията.
Аз ще прочета оценката на президента на Черна гора Мило Джоканович, който призовава Слободан Милошевич да спре неразумната си политика, която води до колективни страдания на невинни хора и застрашава оцеляването на Съюзна република Югославия.
Споделям неговата оценка, че ракетите на НАТО, които са причинили разрушения на военни обекти, са трагични и тези разрушения са трагичните последици от неразумната политика на конфронтация с целия свят, която, казва той, ни докара до опасна авантюра, чиято цена е мирът и животът на черногорските граждани, а очевидно и на гражданите на цялата Съюзна република Югославия.
Внимателното анализиране на досегашните реакции на българския парламент показва, според правителството, че е напълно актуална Декларацията на Народното събрание от 23 октомври 1998 г.
Разбира се, право на парламента е да препотвърди тази позиция.
Право на парламента е да оцени ситуацията отново.
Вие ще прецените.
Правителството е на ваше разположение.
Ние засега обаче не виждаме сериозна опасност, ескалираща опасност.
Ние не виждаме рискове вън от тези, които докладвах на Народното събрание.
Благодаря за вниманието.
Ръкопляскания.
ПРЕДСЕДАТЕЛ ЙОРДАН СОКОЛОВ:Благодаря на министър-председателя господин Иван Костов.
Преди да направя предложението си, има внесено предложение от 52 народни представители от Демократичната левица за извънредно заседание.
Оказа се, че една голяма част от внеслите това предложение, включително инициаторите, са били съвсем наясно, че то противоречи на Конституцията и на практиката и на Тридесет и седмото, и на Тридесет и осмото Народно събрание, че по този ред може да се иска извънредно заседание само по време, когато българското Народно събрание не е в сесия.
Искам обаче да използвам правото си по чл. 39, ал. 5 и да предложа като първа точка в днешния дневен ред изготвяне и приемане на декларация на Народното събрание за кризата в Косово в светлината на последните събития.
Срещу това предложение има ли някой?
ЛЮБЕН КОРНЕЗОВ (ДЛ,от място):Искам процедура!
ПРЕДСЕДАТЕЛ ЙОРДАН СОКОЛОВ:Срещу това предложение има ли някой?
ЛЮБЕН КОРНЕЗОВ (ДЛ,от място):Вие коментирате!
ПРЕДСЕДАТЕЛ ЙОРДАН СОКОЛОВ:Нищо не коментирам, а правя предложение.
ТАТЯНА ДОНЧЕВА (ДЛ,от място):Коментирате, при това в разрез с правилника.
ПРЕДСЕДАТЕЛ ЙОРДАН СОКОЛОВ:Обяснявам, нищо не коментирам.
Правете разлика.
Госпожо Дончева, ако сте против предложението, заповядайте, давам Ви думата.
Гласували 217 народни представители: за 211, против няма, въздържали се 6.
Давам половин час почивка.
Моля представители на всички парламентарни групи да заповядат в кабинет № 7 за започване на консултации по изготвяне на декларацията.
Звъни.
ПРЕДСЕДАТЕЛ ЙОРДАН СОКОЛОВ (звъни):Откривам извънредното заседание на Народното събрание с гласуваната точка:ОБСЪЖДАНЕ И ПРИЕМАНЕ НА ПРОЕКТО-ДЕКЛАРАЦИЯ ОТНОСНО ИЗОСТРЯНЕТО НА КРИЗАТА В КОСОВО.
За процедура има думата господин Иван Сунгарски.
ИВАН СУНГАРСКИ (СДС):Благодаря Ви, господин председател.
Правя процедурно предложение това заседание, предвид важността на проблема, който ще разискваме, да бъде пряко излъчван от Българското национално радио и Българската национална телевизия.
Благодаря.
Няма.
Моля, гласувайте предложението.
Гласували 159 народни представители: за 159, против и въздържали се няма.
Има внесени два проекта за декларация: декларация относно изострянето на кризата в Косово и намесата на международната общност, внесена от народните представители Христо Бисеров, Асен Агов, Димитър Стефанов, Борислав Китов, Николай Камов и Юнал Лютфи, и проект за декларация във връзка с нанасянето на въздушни удари от НАТО върху обекти на територията на Съюзна република Югославия, внесена от Парламентарната група на Демократичната левица.
Започваме разискванията по тези два проекта.
Аз искам да отправя един призив към всички народни представители - в изказванията си да се спират да взимат отношение към проектите за декларация, респективно към отделни точки, с които са съгласни или не са съгласни, защото след приключване на разискванията ще преминем към гласуване.
ЛЮБЕН КОРНЕЗОВ (ДЛ,от място):По колко минути на парламентарна група?
ПРЕДСЕДАТЕЛ ЙОРДАН СОКОЛОВ:По 30 минути на парламентарна група и по 5 минути на независимите депутати, общо в рамките също на 30 минути.
От вносителите някой желае ли да се изкаже?
Има думата господин Асен Агов.
АСЕН АГОВ (СДС):Благодаря Ви, господин председател.
Уважаеми госпожи и господа народни представители!
Както ви е известно, след направеното изявление от президента на републиката и от министър-председателя господин Иван Костов, председателят на Народното събрание насрочи консултации на представители на всички парламентарни групи, с оглед на това да се потърси разбирателство, разбирателство, което, позволете ми, е изключително необходимо на днешния ден за България.
Тези консултации доведоха до общи усилия - и аз бих ги нарекъл максимални усилия, това съгласие и най-важното - спокойствие, което е така необходимо на България сега, да бъдат излъчени като послание не само към обществото на България, но и към международната общност.
Участниците в тези консултации са свидетели, че бяха положени всички усилия това съгласие и това спокойствие да бъдат осигурени.
Всички работеха конструктивно.
Но очевидно тази конструктивност, този дух на разбирателство, подчертавам, така необходим на нацията ни в този момент, не доведе до онзи резултат, който бихме искали да видим всички - Народното събрание по основния избор на България да бъде така единно, както, впрочем, го искат всички българи.
С тези встъпителни думи, господин председател, уважаеми госпожи и господа, аз искам да прочета онзи документ, който беше подготвен с усилията на Парламентарната група на Съюза на демократичните сили, на Парламентарната група на Народен съюз, на Парламентарната група на българската Евролевица и на Парламентарната група на Обединението за национално спасение.
Ще кажа още, че по редица пунктове от преамбюла на този документ постигнахме съгласие и с Парламентарната група на Демократичната левица.
Постигнахме съгласие и по един пункт от декларативната част на проекта, който ви предлагаме сега.
А този пункт е, че Република България няма да участва пряко или косвено във военни действия в Съюзна република Югославия.
С това се изчерпа съгласието.
Аз, разбира се, съм последният човек, който от тази трибуна ще съди мотивите и аргументите за това защо има съгласие или защо няма съгласие.
Аз ви предлагам документ на вашето внимание, който, надявам се, ще гарантира едно солидно, стратегическо мнозинство за бъдещето на България.
Ето и текста: "ДЕКЛАРАЦИЯ ОТНОСНО: Изострянето на кризата в Косово и намесата на международната общност".
ТРИДЕСЕТ И ОСМОТО НАРОДНО СЪБРАНИЕ НА РЕПУБЛИКА БЪЛГАРИЯ, КАТО се съобразява с декларациите на Народното събрание от 29 април 1993 г. и 23 октомври 1998 г;се солидаризира с позицията по кризата в Косово, изразена от Съвета на Европейския съюз от 24 март 1999 г. в Берлин;изразява дълбоко съжаление, че дипломатическите усилия не доведоха до мирното решаване на кризата в Косово;съжалява за огромната хуманитарна и човешка трагедия, съпътстваща кризата в Косово във всичките й етапи;одобрява действията на българските държавни институции чрез активно участие в усилията за намиране на мирно решаване на кризата да се защити българският национален интерес;потвърждава, че благодарение на тези действия са избегнати политическите и военните рискове за България;изразява задоволство от заявената от генералния секретар на НАТО в писмото му от 24 март 1999 г. гаранция, че сигурността на всички страни членки на НАТО, е неразривно свързана със сигурността на всички страни партньори, и сигурността на България е пряка и съществена грижа на алианса.
Република България, споделяйки принципите на демокрацията, правовата държава, защитата на човешките права, хуманитарните ценности и идеали, изразява своята солидарност с Евроатлантическата общност в усилията й да се предотврати по-нататъшното задълбочаване и разрастване на кризата в Косово и призовава към нова политика на устойчиво развитие на Югоизточна Европа.
Република България няма да участва пряко или косвено във военни действия в Съюзна република Югославия.
Република България призовава правителството на Съюзна република Югославия да подпише споразумението за мир и с това да се предотвратят нови човешки жертви и разрушения.
Република България потвърждава цивилизационния си стратегически избор за пълноправно членство в НАТО.
Това, уважаеми господин председателю, уважаеми колеги, уважаеми господин министър-председател, госпожи и господа министри, е текстът, по който беше постигнато едно широко съгласие.
Вероятно онези, които държат в ръцете си проекта за декларация, внесен от Парламентарната група на Демократичната левица, ще забележат, че част от нашите текстове съвпадат.
Аз обаче, господин председателю, ще се опитам да мотивирам защо ние сме предложили този текст и на каква база постигнахме своето съгласие.
Искам да бъда абсолютно коректен към всички участници в трудните, на места мъчителни консултации, в които волята на Обединените демократични сили беше постоянно да се намери наистина онзи консенсус в този парламент, който ще даде възможност на България да гарантира и занапред своите национални интереси.
Ние като народни представители и уважавайки континюитета, приемствеността на Народното събрание, със сигурност потвърдихме онова, което вече сме гласували и в предишни народни събрания, и в това Народно събрание, чрез ясното вземане предвид на декларациите от април 1993 г. и октомври 1998 г.
Наред с другото, в драматичния, изключително бърз развой на събитията във вчерашния ден, в миналата нощ, в днешния ден ние останахме верни на онова, което сме заявили ясно и категорично в Декларацията за национално съгласие, гласувана тук с едно преобладаващо, наречено тогава "реформаторско мнозинство" в този парламент - желанието ни да се интегрираме в Европейския съюз.
Струва ми се, че тогава, когато страни членки на Европейския съюз, като Швеция, като Австрия, като Финландия, като Ирландия - страни, които не са членки на Северноатлантическия съюз - така ясно заявяват своята позиция, България като асоцииран член, България като страна, която се стреми и дай Боже в скоро време да започне преговори за членство в Европейския съюз, не можеше да не се солидаризира с вчерашното важно и ясно решение на Европейския съвет, състоял се в Берлин.
По-нататък, ние сме абсолютно наясно, че онова, което следихме с толкова надежда, а именно преговорите да се изготви едно общо споразумение, да се стигне до мир, за да се избегне онова, на което сме свидетели през миналата нощ и на което сме свидетели днес, а именно усилията на контактната група, онова, което беше постигнато като текст в Рамбуйе и по-късно в Париж - ние смятаме, че това все още представлява базата, за да се прекратят военните действия.
И това ясно е отразено в т. 3 на нашата декларация.
Най-накрая, ние сме направили ясен избор за себе си.
Едно преобладаващо силно мнозинство в този парламент се опира на онова, което светът, проспериращият свят, светът, който върви напред, е приел като свои принципи.
Това е защитата на правовата държава, демокрацията, защитата на човешките права.
Ние заставаме зад тези принципи и ясно сме ги отразили в тази декларация.
Тя е в солидарност с това.
Ръкопляскания от мнозинството.
ПРЕДСЕДАТЕЛ ЙОРДАН СОКОЛОВ:Благодаря на господин Агов.
От името на Парламентарната група на Демократичната левица има думата господин Янаки Стоилов като вносител.
ЯНАКИ СТОИЛОВ (ДЛ):Господин председател, господин министър-председател, уважаеми народни представители!
Днес, а вероятно и в следващите дни, българският парламент е изправен пред решаването на съдбовни въпроси за българската нация и за българската държава.
Надявам се, че все повече хора от вас си дават сметка за събитията, за трагичните събития, които се развиват днес на територията на Съюзна република Югославия.
А те неминуемо влияят и върху развитието на обстановката върху целия Балкански полуостров.
Тези събития са не по-малко драматични и могат да бъдат с не по-малко тежки последици от тези, които България е изживявала още в началото на века и в по-късни периоди.
Преди да обоснова проекта, който предлагаме, държа да отбележа два съществени факта.
Първият е, че ние отидохме в тези политически консултации с категоричното намерение и изразените усилия българският парламент да предложи на българската нация обединяващо общо решение - решение, което да бъде общо и за действията на политическите институции.
Това беше декларирано от всички политически сили в началото на политическите консултации.
Този наш стремеж продължи и при изготвянето на представения от мнозинството проект.
До последния момент ние полагахме усилия съвпадащите позиции да бъдат повече от различията.
На второ място, искам да посоча, че наличието на политическа воля от наша страна се потвърждава и от това, че ако в същностната част на този документ залегне най-важната част от позициите на Демократичната левица, ние не бихме се притеснявали да изразим подкрепа за действията на българското правителство и на другите държавни институции в тяхната твърде отговорна и трудна мисия в този момент.
Но тъй като това сближаване не беше постигнато по много от съществените въпроси, естествено е, че ние не можем да имаме доказателства, че днес или утре българските власти ще предотвратят най-тежките форми на развитие на кризата, които биха могли да засегнат България, или пък няма да ни оставят в инерцията на събитията, които се разиграват, без България да има своята ясна позиция, която е добра не само от гледна точка на днешния ден, но и на следващите месеци, ако искате и години.
Смятам, че ще бъде голяма грешка, ако парламентът оценява рисковете с оглед на това, което става само вчера и днес или в най-близките дни.
Освен това второто, което искам да отбележа, е, че този текст, макар и представен от нас, не е просто възпроизвеждане на нашата първоначална позиция.
Ние сме се стремели да бъдат постигнати повече точки на съгласие в оценката на ситуацията и в произтичащите от това действия.
Затова сме направили дори много по-големи компромиси, отколкото мнозинството, което представя своя първоначален вариант.
Това се отнася и до съобразяването с изразените в декларациите на Народното събрание позиции, специално с тази от 23 октомври 1998 г.
Ние държим сметка за наличието на тези документи, но българската позиция трябва да претърпи развитие и дори в някои отношения корекции, защото днес се намираме в нова ситуация и днес вече тогавашните намерения и декларирани позиции от мнозинството не могат да бъдат буквално следвани.
Освен това ние вземаме предвид позицията по кризата в Косово, изразена от Съвета на Европейския съюз от март 1999 г.
Но България, без да има тази степен на обвързаност както към Организацията на Северноатлантическия пакт, така и към самия Европейски съюз, в който повечето от държавите дублират това членство, не може да се отъждествява изцяло с тази позиция.
Тя трябва да има своя национална позиция, която да не се конфронтира с така изразените становища, но не бива да стеснява нашите възможности за бъдещи действия.
В оценката на ситуацията ние държим да бъде отбелязана голямата тревога на българския парламент от увеличаващите се рискове за стабилността и мира на Балканския регион, защото тези рискове имат както своите преки отражения, те при всички случаи и сега дават отрицателни последици в икономическата област.
Що се отнася до най-важната част на тези проекти, тя, за съжаление, съвпада само в една точка - тази, която българският парламент вече достатъчно категорично е заявявал при други подобни ситуации, а именно, че Република България няма да участва нито пряко, нито косвено във военни действия в Съюзна република Югославия.
Тук дори сме възпроизвели точно тази формула, която се съдържа още в българската позиция от 1993 г., че няма да участва под каквато и да е форма - нито пряко, нито косвено във военни действия в Съюзна република Югославия.
Този въпрос днес няма да раздели българския парламент, но това няма да е достатъчно, за да обедини и успокои българската нация.
Затова ние предлагаме два съществени пункта.
Първият от тях е - българските власти няма да допуснат въвличане на България в конфликта чрез предоставяне на нейната територия и въздушно пространство за военни действия.
Казано по друг начин това е обсъжданата неотдавна тема за предоставянето евентуално на въздушни коридори, на територия, на акватория и т.н.
Дори ние желаем българският парламент да поеме този тежък ангажимент, който няма да бъде аплодиран от значителна част от великите сили в момента, но той ще помогне на българското правителство да се позовава на парламента, на широкото обществено мнение, за да се потърсят максимални гаранции България да не бъде въвлечена в конфликта при негово бъдещо изостряне и разрастване на територията на региона, в който се намираме.
И другото съществено различие се съдържа в призива, който искаме да отправи българското Народно събрание за незабавно прекратяване на военните удари върху Съюзна република Югославия и подновяване на усилията за мирно решаване на кризата в Косово.
Тук мнозинството ни предлага България да се присъедини към един ултиматум, защото зад този ултиматум в момента стоят по-силните, но, уважаеми дами и господа, България в момента е от слабите.
А слабите трябва да търсят повече гаранции не само днес, но и утре и да търсят намаляване на възможностите да бъдат дори против своята воля, но със свои действия, въвлечени във военен конфликт.
Накрая искам да отбележа, че тази наша позиция отново е един апел да се потърсят повече точки на сближаване и общо съгласие.
Ние няма да бъдем затруднени да гласуваме проекта, който сме ви представили.
Ако някой желае днес да покаже, че БСП и Демократичната левица са изолирани в българския парламент, може да го направи...
Шум и реплики на неодобрение от мнозинството.
ЯНАКИ СТОИЛОВ:Но днес позицията, която ние предлагаме, се надяваме, че трябва да бъде преценявана не само в залата на парламента и че тази позиция, която предлагаме, съм убеден, се споделя от по-голямата част от българското общество.
Ръкопляскания от групата на Демократичната левица.
От по-голямата част от българското общество!
И затова ние се надяваме, че ставаме говорители на очакванията на повечето български граждани.
И аз ви призовавам днес в българския парламент да гласува не някакво друго, а българското мнозинство по решаване на кризата в Косово.
Ръкопляскания от ляво.
ПРЕДСЕДАТЕЛ ЙОРДАН СОКОЛОВ:Благодаря на господин Стоилов.
Има думата народният представител Александър Томов от Парламентарната група на Евролевицата.
АЛЕКСАНДЪР ТОМОВ (ЕЛ):Уважаеми господин председател, уважаеми господин министър-председател, господа министри, колеги!
Каква е целта на това заседание?
Целта на това заседание е да формира позицията на Република България в една нова ситуация - ситуация, която е по-различна от тази, която имахме през октомври миналата година, когато обсъждахме този въпрос.
Целта на това заседание е да постигне колкото си може по-голямо национално съгласие по конфликта, който има в съседна нам страна.
Целта на това заседание е също така да внесе яснота сред българското население, да успокои българите, българския народ за това, че в нашата страна ще има мир и че България ще бъде наистина остров на стабилност и спокойствие.
Какъв е критерият за оценка на въпроса, който днес обсъждаме, на решението, което трябва да вземем и декларацията, която трябва да приемем?
Мисля, че в конкретната ситуация критерият за оценка е националният интерес на Република България, конкретния интерес, който в момента нацията ни има, не интересите на други страни и не интересите, които в момента могат по една или друга причина да се окажат конюнктурни или временно преобладаващи, дори от критерия да има стабилност на Балканите, защото ние разбрахме, че през тези 10 години без стабилност на Балканите няма и стабилност у нас; че когато има кризи и войни на Балканите страдаме и ние, ако не непременно политически, то икономически.
И накрая аз мисля, че критерият за оценка трябва да бъде и стремежът ни към стратегическа стабилност на България, който ние свързваме с членството си в Европейския съюз и НАТО.
Но има един много важен друг въпрос, а това е да си дадем сметка за това каква е ситуацията в момента и че тази ситуация не е вече стандартна.
Тази ситуация не е вече прогнозируема, не е вече нещо, което тепърва ще се състои.
Тя е факт - на 120 км.от София има военни действия, има загинали хора, има разрушения.
Няма съмнение, че ние трябва да изразим съжаление в този парламент за провала на мирните преговори в Рамбуйе.
Ние трябва ясно да посочим защо тези преговори се провалиха.
И ние трябва ясно да кажем в този парламент, че каквото и да се е случило, ние трябва да бъдем за мир - мир трябва да се постигне, трябва да има мирен изход в крайна сметка.
Да, трябва да се каже, защото всяка война, каквато и да е тя, е по-лоша от всеки мир!
Ръкопляскания от Евролевицата.
И всеки мир е по-добър от всяка война!
Ние трябва да изразим съжаление за жертвите, включително жертвите сред цивилното население, защото ако ние имаме различия с властите, това не означава, че ние имаме различия с интересите на обикновените граждани на Федеративна република Югославия.
Това не значи, че ние имаме различия и че ние не съжаляваме за това, че има жертви сред цивилното население.
Напротив, ние съжаляваме за това, искрено го правим това съжаление.
Каква трябва да бъде нашата позиция в тази ситуация?
Аз мисля, че трябва още един път това да заявим в този парламент - по такива въпроси не може да има големи различия в парламента!
Аз моля всички ръководители на политически партии, представени тук, да не пришиват една или друга партия към една или друга позиция, а внимателно да видим и вземем полезното от всяко предложение, което се прави тук.
Да се поучим от него.
Не емоциите, а здравият разум, солидността в момента правят добро решението на въпроса, солидната, здрава национална позиция.
Аз категорично отхвърлям опитите тази ситуация да се използва за партийни изгоди и цели.
Ние трябва да направим традиция в тази страна по такива ключови въпроси на войната и мира, на сигурността България да излиза с единна позиция.
Там, където има различия, трябва да се тушират и да се търси здрав български национален интерес, здрава българска позиция, която ще бъде толкова по-здрава, колкото по-единно звучи, защото от това се определя стабилността на нашата политика и нашата държава.
Заедно с това трябва да кажа нещо, което не е казвано от тази трибуна.
Ние трябва да признаем, дами и господа, че живеем в обстановка на глобален хаос, на неподредени институции, на много неизвестни, а това, че дори тази ситуация, която обсъждаме в момента, не завършва днес, че не се знае и оттук нататък какви точно решения ще последват, че имаме все още преходен период, в който живеем след разпадането на двублоковата система и сме в процес на установяване на нов световен и политически, и икономически ред.
Правилна е обаче линията да бъдем вързани със стабилни структури, със цивилизационен избор, който носи прогреса на света.
И смятам, че това не е конюнктурно решение, а избор, от който зависят икономическият просперитет в страната и нашата икономическа стабилност.
Аз смятам, че втори тип ключов елемент на позицията, която ще вземем днес, е позицията на ненамеса на България.
Няма съмнение, че проблемът за неучастието на България е момент, който ще бъде оценен от историята.
Първо, смятам, че той е вече разбран като проблем.
Ние сме разбрани и в нашите дипломатически усилия - тук се обръщам и към министъра на външните работи, - ние сме разбрани като позиция, която изразявахме като политически партии.
Но от България днес не се иска участие.
Защото България е не само част от световната общност, България е съсед.
Нещо повече, България е не просто съсед, България има директни връзки с Европа, с центъра на прогреса, към който се стремим, пряко преминаващи през страната, в която се водят военни действия.
Ето защо ние искаме в тази страна и човешки права, и демокрация, и нормален ред, и уважение към народа, и уважение към всичко това, което може да ни даде бъдещето.
Но заедно с това ние заявяваме - и слава Богу, че това присъства във всички декларации, - че ние няма да се намесваме нито пряко, нито косвено в този конфликт.
Нито един български войник не бива да участва.
И с това ние не само говорим на българския народ, но си правим поука от погрешните исторически решения, които са вземали наши предци в началото и средата на века.
Защото точно такъв вид решения дават стабилност, една политическа традиция.
И тук ще цитирам може би редица политици: България да бъде остров на стабилност, България да бъде фактор на стабилността на Балканите!
И смятам, че това ще бъде оценено.
И ще бъде оценено и като правителствена позиция.
Ще бъде оценено като парламентарна позиция и като позиция на всяка отделна политическа партия.
Това е здраво и това е разбираемо.
Съчетанието между нашия цивилизационен избор и тази позиция прави тази политическа формула, която действително ни дава стабилност за бъдещето.
На следващо място аз искам съвсем откровено да кажа, че ние не бива в момента да правим трагедия и да казваме, че непременно икономиката ни е пострадала и ще пострада.
Не е морално и етично в момента, в който има човешки жертви, падат бомби, води се война, ние да поставяме въпроса за икономически претенции и резултати.
Казвам това, защото просто моментът не е този и защото това трябва да бъде свързано с много по-солидни действия в близка перспектива и свързано със самия тип изход към мир, който ще последва ситуацията.
Именно поради тази причина и от гледна точка на казаното аз искам да направя и някои предложения към декларациите, които са представени в този парламент.
Преди всичко аз смятам, че в тези декларации - и няма да направя разлика между политически партии - има сериозен опит за добра воля.
Вчера ние предложихме, като Евролевица, да има днешното заседание и то да излезе с документ.
Това е сериозното.
Шум и реплики от левицата.
Добре, приемам, че това беше предложение на Българската социалистическа партия.
Приемам, че това беше предложение на други неназовани герои на това заседание.
Искам обаче да ви кажа, че важното е не кой го е предложил, а важното е да се получи това, което трябва.
Аз правя две предложения по декларацията, която ни представи господин Агов, и една поправка.
Първо, смятам, че т. 2, която е предложена в тази декларация, а именно, че Република България няма да участва пряко или косвено във военни действия в Съюзна република Югославия, да бъде т. 1.
Казвам, че това е въпрос не на проста смяна на местата на двата текста, а въпрос на това, което искат да се чуе днес от нас българският народ, нашите съседи и световната общност.
Второ, аз смятам, че в това решение, което иначе е балансирано достатъчно сериозно и в което отричам това нещо, което чух преди малко в кулоарите, че т. 1 означавала една едва ли не подкрепа за война, съвсем не е така.
Обратно, аз намирам сегашната т. 1 за добре балансирана и за подчертаване точно на това, което е необходимо в конкретната ситуация.
Но именно от гледна точка на този баланс правя едно предложение.
Защото ние трябва да дадем отговор на въпроса: а какво оттук нататък?
Трябва ли да говорим за мир?
Трябва ли да търсим изход към мир?
Предлагам след сегашната т. 3 да влезе нова т. 4 със следния текст: "4. Република България се обявява за свикване на контактната група с оглед постигане на мирен изход от кризата".
Аз смятам, че тази точка е необходимото допълнение, което балансира цялото решение.
Заедно с това искам да кажа няколко думи по декларацията, която ни представи Социалистическата партия.
Преди всичко откровено искам да заявя това, което казах и на консултациите при председателя Соколов, че ние смятахме и смятаме, че най-добре беше парламентът днес, когато наоколо има война, а ние сме фактор на мира и стабилността, да излезем с общо становище.
Искам да кажа, че т. 1 от декларацията на Социалистическата партия и Демократичната левица за нас е приемлива.
Що се отнася до останалите точки, аз смятам, че в тях трябва да бъде направена редакция.
И тази редакция да бъде в посока на усилията за намиране на изход по един начин, който балансира отговорностите.
Защото ние не можем да кажем, че световната общност не направи достатъчно усилия за мир.
И не можем да кажем, че в Рамбуйе не беше предложен един достоен договор и разумен отговор за изход от мира.
Ние можем да предложим такива решения.
Би било добре да се направи този компромис.
И ако някой не го направи, то това действително ще бъде достойно за съжаление.
Завършвам своето изказване със следното: на мен ми допада това, че днес и вчера в българския парламент се говореше за спокойствие, говореше се за солидност, стабилност и за това, че ние ще останем фактор на мира и стабилността.
Аз мисля, че с подобен тип съждения, с подобна традиция, която установяваме в този парламент, ние можем само да се гордеем.
Завършвайки изказването си, искам още един път да призова колегите от Социалистическата партия, от Демократичната левица да приемат решение в рамките на решението, което беше прието тези дни от мнозинството, управлявани от социалдемократи и социалисти европейски държави, а именно решението от 24 март т. г. в Берлин, а също така решенията на Партията на европейските социалисти в областта на сигурността, приети в нарочна декларация в Милано тази година.
Аз смятам, че подобен тип мостове, които прокарва между себе си, ще дадат тази стабилност на страната ни, която действително ще бъде добра за народа ни.
ПРЕДСЕДАТЕЛ ЙОРДАН СОКОЛОВ:Благодаря на господин Томов.
Има думата госпожа Анастасия Мозер.
АНАСТАСИЯ МОЗЕР (НС):Уважаеми господин председател, уважаеми колеги народни представители!
Аз малко се учудвам тук отново от казаното, и с това ще започна, от нашите колеги от Демократичната левица, защото въпреки че те изразиха своето желание да се постигне съгласие по тази декларация, това, което аз чух, е точно това, което беше представено сутринта на тази консултация от страна точно на БСП.
И там няма никакво развитие, нито пък промяна в тяхното становище.
И аз много съжалявам, но това, което на мен ми се стори, е че в случая тук те защитават не каузата на България, нито каузата на сръбския народ, а тази на господин Милошевич.
Ръкопляскания в мнозинството.
Шум и тропане по банките в ДЛ. И най-лесно, драги колеги, господин министър-председател и министри, най-лесно се демагогства на тема мир или война.
И тази демагогия България е слушала толкова дълги години.
И в името на мира се водеше война срещу българския народ, която завърши с поредната национална катастрофа.
Аз съм я слушала, знам я, тя ми е много позната и искам да напомня, че това не даде онези резултати, които се надявахме, и тази демагогия трябва да престане.
Аз искам тук да напомня и понятието за отговорната свобода, за което много пъти сме говорили, и също така в този контекст и думите на френския адмирал, който, приближавайки се до бреговете на Франция в началото на инвазията в Нормандия, е казал: ние за да спасим Франция, трябва да стреляме срещу Франция.
Затова нека да не демагогстваме с подобни понятия.
Шум и реплики в Демократичната левица.
Това е историческата истина и което доведе до онези резултати и до тази свобода и до края на един режим, който донесе много злини на цяла Европа и на целия свят.
За първи път от много години насам военни действия се развиват толкова близо до нашите граници.
За огромно наше съжаление след провала на преговорите в Рамбуйе оръжията отново заговориха вместо политиците на Балканите и кръвта на близки нам народи се пролива по бойните полета.
За кой ли път Балканите отново се оказват арена на сблъсък между демократични сили и недемократични идеологии.
Въпросът, пред който отново сме изправени, е каква е вярната позиция на България в тази изключително сложна и опасна за националната ни сигурност ситуация.
Целта е не да извлечем полза, защото скъпо плащат онези, които търсят ползата от военните действия.
Нека всички заедно намерим верния път на страната ни през минното поле, което представляват Балканите днес.
Търсейки този път, ние като държавници трябва да останем верни на основните си цели и ангажименти днес и в бъдеще да не забравяме, че външната политика на България и националната ни сигурност имат своите ориентири и цели и те не подлежат на конюнктурно криволичене.
Ние трябва да се солидаризираме с предложената от нас декларация, че ние се солидаризираме с демократичната общност, където ни е мястото и където са истинските интереси на България.
През последните няколко години Република България с цената на много усилия успя да намери своето място сред страните от демократичния свят и направи категоричната си заявка за членство в НАТО и Европейския съюз.
Настоящият конфликт е може би най-значимият повод за България да демонстрира своята последователност и годност да изпълнява своите ангажименти в рамките на тези организации не за сметка на своите цели, а в полза на мира, стабилността и зачитането на човешките права в нашия регион.
Със своята активна миротворческа позиция страната ни се превърна в истинска част от световната демократична общност, чиято цел не е да води война в Югославия, а да съхрани човешките права и националното достойнство на Балканите.
България направи максимални усилия със средствата на дипломацията и в рамките на инициативите на ООН и световната общност да се реализират и последните шансове за мир.
В същото време ние твърдо заявихме, че страната ни няма да участва във военните действия срещу нашата съседка.
Това е единствено възможната позиция, при която можем да спазим напълно ангажиментите си към международните организации и да съхраним добрите отношения със съседните балкански народи.
Колкото и грозни да са военните действия, те ще приключат и българският и сръбският народ ще продължат да живеят заедно като съседи.
Този факт е от особено значение за всички действия, които предприема нашата страна.
Днешният ден ще покаже нашата съпричастност към ценностите на Евроатлантическата общност и нашата воля да застанем на ясни позиции.
За първи път откакто България започна своя преход имаме възможност да покажем, че разбираме отговорностите, свързани с демократичното, европейското бъдеще на нашата страна.
Нека спокойно и разумно подходим в този критичен момент.
Това спокойствие може да бъде възнаградено само по един начин - с повече сигурност и спокойствие за всички българи и всички наши съседи.
В крайна сметка това е и основната ни цел.
Ние подкрепихме декларацията от 23 октомври 1998 г. и оставайки на заявената тогава позиция, Народен съюз подкрепя и предложената днес проектодекларация, първата предложена проектодекларация Благодаря ви.
ПРЕДСЕДАТЕЛ ЙОРДАН СОКОЛОВ:Благодаря на госпожа Мозер.
Има думата господин Александър Лилов.
АЛЕКСАНДЪР ЛИЛОВ (ДЛ):Уважаеми господин председател, уважаеми господин министър-председателю, уважаеми госпожи и господа министри, уважаеми дами и господа народни представители!
Аз и моите колеги от Демократичната левица подкрепяме категорично и без колебание необходимостта да бъде приета декларация на българския парламент за изострянето на обстановката на Балканите.
Аз съм един от най-възрастните народни представители тук и по волята на съдбата дълго време се занимавам с проблемите, които имат междудържавните отношения и Балканският регион като цяло.
Искам да ви кажа, уважаеми дами и господа, че след Втората световна война Балканите не са били изправени пред по-тежка, пред по-остра и пред по-опасна криза.
Затова аз апелирам за едно колкото се може по-точно, по-отговорно и по-мъдро държавническо отношение при обсъждането на въпроса и при формирането на българската позиция по тази обстановка.
Аз и моите колеги също така съзнаваме значението на една парламентарна позиция на България, приета с консенсус.
Ние работихме и сме готови да продължим до формирането на такава обща позиция.
Само че вие не бива да искате от нас да се съгласим с всичко, което предлагате.
Това не може да бъде коректно отношение към втората парламентарна сила в българското Народно събрание.
Това не може да бъде понятие за диалог и единство в българския парламент.
Аз ви предлагам да не закриваме работата по изработването на единна позиция.
Аз ви предлагам да се положат последни усилия за това и виждам възможност за това, въпреки че не съм краен оптимист, когато слушам заявените вече позиции.
Аз смятам, че има няколко неща, които не бива да са спорни в българския парламент.
И аз смятам, че предлаганата декларация би могла да бъде модифицирана.
Биха могли да се избегнат тези четири точки.
Би могло да се сложи в ядрото и в основата на българската позиция това, което сложиха в основата и в ядрото на своите позиции Гърция, Македония, която е на седем години държавна независимост, Австрия, Унгария.
Аз смятам, че ние бихме могли да се обединим около позицията и тя да легне в темелите на нашата парламентарна позиция - че България по никакъв начин, пряко или косвено, няма да участва във военните действия в Югославия.
РЕПЛИКИ ОТ СДС:Нали това е записано?
АЛЕКСАНДЪР ЛИЛОВ:Един момент, недейте да нервничите!
Обстановката е прекалено сложна.
Смятам, че към тази обща, недискусионна, национално изгодна и държавнически мъдра позиция би могло да има няколко пункта, които не трябва да се означават в отделни точки.
Би могло да присъства пунктът за българския войник, който не може да мине българските граници и да отиде да воюва в нито една съседна държава.
Защо Македония може да го направи?
Защо Гърция може да го направи?
Би могъл да присъства пунктът, че от българска територия няма да се воюва срещу нито една съседна държава.
Вчера министър-председателят на Македония направи тази декларация.
АНАСТАСИЯ МОЗЕР (НС,от място):А защо ги изпратиха в Чехия и Унгария?
АЛЕКСАНДЪР ЛИЛОВ:Има разлика между македонската и нашата позиция, госпожо Мозер.
Това не е като да хвърлите обвинението срещу БСП.
Има известна разлика между тези работи.
Би могло да се включи най-сетне това, което беше предложено преди мен - да се обяви българският парламент за възстановяване на работата на Контактната група.
Тоест, за възстановяване на мирните, на политическите усилия за решаване на кризата.
Трябва да кажа тук пред вас, че съм съгласен и оценявам положително информацията, която направи сутринта министър-председателят.
Смятам, че тази информация беше сериозно подготвена, добре обмислена и съдържаше много верни преценки, особено в частта, където се преценяваше военнооперативната обстановка на Балканите към 5 ч. сутринта.
Прави Ви чест, господин министър-председателю, че говорихте за обстановката към 5 ч. сутринта.
Това е сериозен въпрос.
Защото ние не знаем и вие не знаете как ще се развие тази обстановка.
И аз подозирам, че дори силите, които са там, не знаят какво ще означава успех на войната в Югославия.
Не могат да кажат към какво се стремят като военна цел, не могат да кажат какво би означавало успех на войната в Югославия.
Не могат да кажат колко време ще продължи войната в Югославия.
Това са въпроси, които трябва да интересуват българския парламент.
Като оценявам положително Вашата информация, аз, разбира се, съм на много различни позиции от вас по политическата част и то е естествено да изразяваме с Вас различни гледни точки.
Ние изразяваме различни виждания за позицията на България.
ВЛАДИСЛАВ КОСТОВ (СДС,от място):Никой не се съмнява в това.
АЛЕКСАНДЪР ЛИЛОВ:Това е естествено и това е нормално.
Това е нормално, няма защо да се безпокоите от тези работи.
Аз например не съм съгласен нито с Вашата, нито с оценката на българския президент.
Апропо, аз съм изненадан от речта на президента.
Смятам, че тази реч не е достатъчно обмислена и подготвена.
Смятам, че тази реч страда от сериозен дефицит на държавническа мъдрост, балансираност и далновидност.
Но аз съм несъгласен с Вас, господин министър-председателю, че са преодолени опасностите за България.
Нито политическите, нито още повече военните опасности са преодолени.
Ще се мотивирам.
Ще говоря по съществото на въпроса.
Ако желаете, слушайте ме, ако желаете, вземете ги предвид.
Най-напред аз смятам, че на Балканите няма военно решение на балканските проблеми.
Това е голямо заблуждение.
Всичките проблеми на Балканите, уважаеми дами и господа, са създадени от войните.
Не са решени от войните - всичките до един.
Балканите плащат тежък, кръвен, икономически, социален и всякакъв данък на това, че ни вкараха във войни през целия този период, който те наричат балканизация.
Ръкопляскания от ДЛ.
Тази война също няма да донесе решенията на балканските проблеми.
Тази война, господин министър-председателю, ще ни върне в началото на двадесетия век, а много е възможно да ни върне оттатък началото - при Балканските войни, при правенето на балкански граници, които никой освен тях не знаят на каква основа почиват.
При противопоставянето, при сепаратизма, който на бял кон ще влезе сега на Балканите.
А може би по-точно е да използваме метафората - "ще влезем на ракетата "Крус" или "Томахоук" - по избор".
Този сепаратизъм е опасен за Балканите.
Защото аз не познавам нито една балканска държава, която да няма потенциално Косово.
Затова аз не мога да се съглася, че са преодолени опасностите за България.
Опасностите, уважаеми дами и господа, са отвъд тази война.
Те ще започнат веднага след войната, защото Балканите силно са дестабилизирани и защото Балканите ще бъдат върнати много далеч назад и много далеч от цивилизована, от модернизирана, от просперираща Европа, към която ние се стремим.
Защо не можем да приемем ние тази резолюция?
Защото в нейната т. 1 с един доста неизяснен текст се предлага ние да се солидаризираме с това, което става сега в Югославия.
Аз съм съгласен, че ние като българска държава и като български парламент трябва да изразим солидарност с усилията на Европа, с усилията на Контактната група, с усилията на всички други, които до Рамбуйе се опитаха да намерят мирно решение.
Но аз съм категоричен противник да се солидаризираме с позицията, която в момента напада Югославия.
Ние не можем да бъдем солидарни с атаката на Югославия.
Ние не можем да бъдем солидарни с войната в Югославия.
Затова аз не мога да приема и съм сигурен, че и моите колеги няма да приемат точка 1 в този вид, в който тя е предложена.
Ние сме категорично "за" точка 2.
Ние нямаме никакви възражения.
Аз дори предлагам точка 2 да се развие като основа на една единна, цялостна, приета с консенсус, позиция на българското Народно събрание.
И най-сетне, не смятам, че ние сега трябва да се занимаваме с въпроси, които не са предмет на днешния дебат, които не са в дневния ред на днешната ситуация.
Не трябва да вкарвате в проекта си въпроси, които предполагат нашето разделяне.
Вкарайте въпроси, които обединяват България.
И аз смятам, че тогава Декларацията, която ще приеме парламентът на България, ще бъде и силна, ще бъде и авторитетна.
Разбира се, вие можете да я приемете сами.
Вие може да живеете с мисълта, че ще изолирате БСП - Демократичната левица, но това е оптическа илюзия, уважаеми дами и господа.
БСП този път няма да бъде изолирана.
Вие ще бъдете изолирани, уважаеми дами и господа.
Ръкопляскания и възгласи: "Браво!", "Браво!", "Браво!" от ДЛ.
Защото агенциите, които ние не контролираме, направиха проучване и констатираха, че 67 на сто от българите не искат война.
Аз не завиждам на онези, които ще гласуват.
Шум и реплики.
ПРЕДСЕДАТЕЛ ЙОРДАН СОКОЛОВ:Благодаря на господин Лилов.
Има думата господин Юнал Лютфи.
ЮНАЛ ЛЮТФИ (ОНС):Уважаеми господин председател, уважаеми колеги народни представители, уважаеми господин министър-председател, уважаеми дами и господа министри!
Днес, тук и сега, в българския парламент, наистина обсъждаме един изключително важен проблем, а именно изострянето на кризата в Косово.
Аз ще започна с думите, които каза господин Лилов и с които съм изцяло съгласен, наистина на Балканите с война не може да бъде решен нито един проблем.
Това е така, господин Лилов, наистина на Балканите не може да бъде решен с военни средства нито един проблем и Вие предлагате диалога - да говорим, вместо да говорят оръдията и самолетите.
Съгласни сме с това, но нали всички ние сме свидетели, че в продължение на една година се водиха мирни преговори с правителството на Сърбия и косовските албанци.
В продължение на една година се търсеше мирното политическо решение.
Намерили се?
Не.
За съжаление, не.
Какво да правим оттук нататък?
Естествено е, че Европа също знае много добре, че едни дестабилизирани Балкани представляват една сериозна заплаха за мира не само в Югоизточна Европа, а за мира и сигурността като цяло и за развитието на Европа като цяло, че те ще дестабилизират процеса на европейска интеграция.
И това е така.
Колеги, аз съм убеден, че всеки един от нас тук, независимо в коя част на пленарната зала се намира, искрено съжалява, че се стигна да се налага мир чрез военни действия.
Това е така.
И затова в декларацията, върху която работихме повече от 6 часа, съществува изречението, че за съжаление се стигна наистина до започване на военни действия от страна на НАТО.
Но от какво бяха предизвикани тези действия?
Нима можеше Европа и евроатлантическата общност да стои и да наблюдава, да съзерцава като един наблюдател онези действия, които се извършваха на територията на Косово - флагрантно нарушаване на човешките права, политика на геноцид, която водеше правителството на Югославия срещу косовските албанци, принудителното изселване?
Нима днес в края на XX-я век и началото на XXI-я век Европа може да наблюдава такова грубо нарушаване на човешките права?
Разбира се, че не.
Аз съм убеден и в това, че Европа също си дава сметка, че започването на военни действия в Косово също не е най-правилният подход, но няма друг начин и когато няма друг начин, чрез военни действия трябва да се налага мирен процес.
А защо се стигна всъщност до започване на военните действия?
Защото правителството на Югославия просто не пожела да подпише мирното споразумение в Рамбуйе.
Ако беше подписано това мирно споразумение, нито щеше да има военни действия, които започнаха снощи в 20,55 ч., нито ние днес щяхме да дебатираме върху проект за декларация - една и втора декларация.
Колеги народни представители, аз мисля и заех своето място в тази работна група с убеждението, че по проекта за текст на декларация добре е да се получи консенсус с всички парламентарни групи, които се намират тук.
Работата тръгна, но в процеса на работата се разбра, че всъщност колегите от Демократичната левица имат друг поглед, както каза и господин Лилов.
И това е нормално, разбира се, в един плуралистичен парламент.
В една плуралистична демокрация е нормално да има други възгледи, друг поглед към един проблем, който се дебатира тук в пленарна зала.
Но, господин Лилов, ще ми позволите с цялото си уважение към Вас да изкажа едно мое лично убеждение и дано да не съм прав.
Убеден съм, че ако ще още дни наред да бъдем в диалог с Вас и да работим, няма да постигнем консенсус.
Вярвайте ми, няма да постигнем консенсус.
Аз бях член на работната група, която изработи декларацията и не виждам защо Демократичната левица да не може да я подкрепи.
Защо Вие не предложите например да бъде изменена т. 1, след като изцяло заставате зад т. 2 и т. 3.
Ние днес наистина мислим като истински държавници, които единствено изхождат от националните интереси на Република България.
Какъв е националният интерес?
Час по-скоро да спрат военните действия в Югославия.
България да не участва нито пряко, нито косвено във военните действия.
Значи дотук всичко е ясно.
Защо да не кажем, че ние сме солидарни със северноатлантическите държави?
Нима това не е така?
Нима това не е приоритет на външната политика на нашата държава?
Така е и аз мисля, че няма нищо лошо в това.
Аз също прегледах текста на колегите от Демократичната левица.
Наистина там също има добри идеи.
Но аз мисля, че самият факт, че вече има две декларации, колеги, пак повтарям, трудно ще стигнем до пълен консенсус по текста на проектодекларацията.
И накрая, позволете ми да изразя убеждението на моята парламентарна група, че ние ще се присъединим в подкрепата на декларацията, в която работна група бях член, с убеждението, че тя изразява наистина една националноотговорна позиция на Република България по този изключително важен, изключително кризисен проблем, а именно кризата в Косово.
Благодаря ви за вниманието.
ПРЕДСЕДАТЕЛ ЙОРДАН СОКОЛОВ:Благодаря на господин Лютфи.
За реплика думата има господин Стефан Гайтанджиев.
СТЕФАН ГАЙТАНДЖИЕВ (ДЛ):Уважаеми колеги, уважаеми господин Лютфи!
Има няколко пункта, по които струва ми се, че или се заблуждавате, или така Ви е по-лесно да го кажете.
Сега, геноцид ли има спрямо албанското малцинство?
Няма такова нещо.
Реакция от мнозинството.
Има престрелки.
Може човек да спори: имат ли право те да искат свобода, независимост.
Но те се ползват от права - те могат да говорят своя език, могат да изповядват своята религия, могат да пътуват, където искат.
Друг е проблемът дали да приемем те да формират своя държава.
И в този смисъл това, че някои са решили на своя глава да се борят за собствена държава, можем да ги осъждаме, можем да ги хвалим, но това не е геноцид.
Това са хора, които съзнателно си слагат главата...
Второ, казвате, че нямате нищо против да бъдем солидарни с евроатлантическата общност.
Не е вярно.
На всички езици това, което НАТО извърши, се нарича агресия.
Всеки юрист в тази зала ще го каже: НАТО е една агресивна организация и тази война, която започна, е осъдена предварително от международното право.
Ако трябва да диктуваме само от позиция на силата, е едно.
Но когато трябва да съдим по морал, а вие трябва да сте особено чувствителни към моралните принципи.
Смятам, че действително по тези проблеми не трябва да бъде заблуждаван и българският народ, не трябва да бъде заблуждавано и народното представителство.
ПРЕДСЕДАТЕЛ ЙОРДАН СОКОЛОВ:Благодаря на господин Гайтанджиев.
За втора реплика думата има господин Стефан Стоилов.
СТЕФАН СТОИЛОВ (ДЛ):Уважаеми господин председател, уважаеми колеги, господа министри!
Един момент в изказването на господин Лютфи ме провокира.
Общо взето, слушам отстрани дискусията без намерение да вземам участие.
Вие казахте изрично, че това не е най-добрият начин, който сега се прилага спрямо Югославия.
Щом не е най-добрият, защо го подкрепяте?
ЮНАЛ ЛЮТФИ (ОНС,от място):Защото сме задължени.
СТЕФАН СТОИЛОВ:В т. 1 го подкрепяте.
Във Вашата теза като дипломат трябва да има една последователна логика.
За лаика е допустимо, но при Вас е недопустимо.
И тъкмо поради това голямата част от българската общественост не подкрепя този начин на решаване на проблемите, възникнали на територията на Съюзна република Югославия.
И още нещо, уважаеми господа.
Не се напомпвайте с толкова голямо самочувствие при подкрепата на това, което се прави, като смятате, че то се подкрепя от цивилизования свят, от по-голямата част от света.
За Вас такива страни, които влизат в XXI век мощно, много по-забележимо, отколкото такива като нас и подобните на нас, като Китай, като нова Русия, са какво - трета, четвърта, пета категория държави?
Шум и реплики в блока на СДС.
Давайте си сметка за тези неща, иначе ставате смешни.
Ръкопляскания в блока на ДЛ.
Трета реплика, господин Кемал Еюп.
КЕМАЛ ЕЮП (ОНС):Уважаеми господин председател, уважаеми господин Лютфи!
Навремето, когато комунистите ни сменяха имената, мюсюлманските имена със славянски, биеха нашите хора и по главите, и където сварят.
Тогава нямаше кой да удря по главите тези комунисти.
Ръкопляскания в блока на СДС.
Сега НАТО удря по режима на Милошевич.
Репликата ми към Вас, господин Лютфи: има ли морално право БСП да защитава Милошевич тук, от трибуната на българския парламент?
Има ли моралното право да говори от името на болшинството на българското общество?
Ръкопляскания в блока на мнозинството.
ПРЕДСЕДАТЕЛ ЙОРДАН СОКОЛОВ:Благодаря на господин Кемал Еюп.
За дуплика има думата господин Юнал Лютфи.
Шум и реплики в залата.
Моля, тишина!
ЮНАЛ ЛЮТФИ (ОНС):Господин Гайтанджиев, аз 9 години съм в този парламент, в четири парламента последователно, и мога да различавам що е геноцид, що е репресия, какво е затвор, какво е концентрационен лагер.
Всичко това много добре ми е ясно.
Не съм се объркал, господин Гайтанджиев, само ще Ви дам един пример.
Общият гроб, намерен при с. Рачак, където са били зверски убити невъоръжени косовски граждани, това го доказа независимата аутопсия на финландски лекари, какво е това, господин Гайтанджиев?
Четиридесет невинни граждани, между които старци и деца!
Това, ако не е геноцид, нямам какво повече да говоря.
Това, че през 1989 г. след произнасяне на една националистическа реч Милошевич премахна автономията на Косово и въведе един едноличен режим наистина на геноцид и на репресия, е вярно.
Това е вярно!
Така че много добре знам това, което говоря.
Просто годините и опитът не ми дават право да бъркам.
Разбира се, човешко е да сбърка, но тук знам много добре за какво става дума.
Що се касае до НАТО, НАТО е отбранителна организация.
Тя е отбранителна организация!
Реплика от блока на ДЛ: "Защо напада тогава?".
Това отбрана ли е?
ПРЕДСЕДАТЕЛ ЙОРДАН СОКОЛОВ:Моля, тишина!
ЮНАЛ ЛЮТФИ:Вижте всички документи на Северноатлантическия договор и ще видите, че тя е отбранителна организация.
Господин Стоилов, аз не виждам никакво противоречие в това, което съм казал,...
ПРЕДСЕДАТЕЛ ЙОРДАН СОКОЛОВ:Моля за тишина в залата!
ЮНАЛ ЛЮТФИ:... и това, което е записано в чл. 1.
Напротив, има голяма логика.
Господин Еюп, на Вас ще отговоря съвсем кратко и ясно.
БСП няма морално прав, впрочем БСП има право да защитава режима на Милошевич.
Смях и оживление в блока на СДС.
Той просто остана един, който има такъв режим в Югоизточна Европа.
Друг няма!
Така че аз не се учудвам защо те подкрепят режима на Милошевич.
Благодаря Ви.
Има думата госпожица Екатерина Михайлова.
ЕКАТЕРИНА МИХАЙЛОВА (СДС):Уважаеми господин председател, уважаеми господин министър-председател, дами и господа министри, уважаеми дами и господа народни представители!
Днес народното събрание решава един изключително важен въпрос - въпроса страната ни да изрази своята политическа воля за това, което се случва при нашите съседи.
Всъщност ние имаме да отговорим на няколко въпроса и да формираме политическа воля, политическа воля на страната си.
И именно защото искахме да формираме политическа воля на страната си в целия днешен ден се провеждаха консултации между парламентарните групи, за да можем да стигнем колкото може по-близо и да направим обща позицията, която ще бъде гласувана от Народното събрание.
За мен е лош знак, че започнахме заседанието на тази тема с две декларации.
ЕКАТЕРИНА МИХАЙЛОВА:Цял ден работиха представители на всички парламентарни групи, в това число и на вас, колеги от БСП, за да стигнем до една декларация, макар и да има различия може би в част от позициите.
ГЛАС ОТ БЛОКА НА ДЛ:Ами, оттеглете си я!
ЕКАТЕРИНА МИХАЙЛОВА:Дали да я оттеглим?
Ами, вижте, тази, която е внесена, основната, върху която дебатираме, тя не е декларация, изработена от нашата парламентарна група, нито от Парламентарната група на Народен съюз, които са наш коалиционен партньор.
Това е декларация, изработена заедно с нашите колеги от Обединението за национално спасение, заедно с колегите ни от българската Евролевица.
Тоест това е декларация, подписана от голямото мнозинство в българския парламент.
И аз ви моля наистина да проявим отговорност в този момент.
Да проявим отговорност дори и в думите, с които говорим, защото днес, а и вчера, а и всички политици от всички разцветки казват: България трябва да е и е остров на стабилността на Балканите.
Но, уважаеми колеги, България е остров на стабилността и в зависимост от това как говорим.
Именно затова важно е и с думите, с които говорим днес, да потвърдим, че сме остров на стабилността и да не развихряме страстите, защото това е много лесно.
Именно затова аз взех думата, за да изразя общо позицията, която ние, в нашата парламентарна група, поддържаме - за да не превръщаме дебата в едно безкрайно повтаряне на тези, които всички ние знаем, а да намерим тезите, които могат да ни сближат.
И затова ние ще сме много пестеливи в изказванията си, защото това също е знак за стабилност, знак, който даваме към българската общественост, знак, който даваме и навън.
Но какво значи стабилност?
Това означава стабилност не само в страната ни, защото много говорим, особено в последно време, кои са българските национални интереси.
Да, България да бъде една стабилна страна.
Но, за да бъде България стабилна страна, трябва да бъде страна в един стабилен регион.
А България не е страна в стабилен регион и не беше страна в стабилен регион.
Не беше!
Не беше, защото само на 100 км.от нас имаше гражданска война.
Защото - прав е господин Лютфи - има геноцид в Косово, има етническо прочистване, има агресия, там се убиват хора.
И това не може да бъде стабилност в региона, когато това се случва в този наш регион.
А за стане стабилен той трябва да бъде мирен.
Не 67 на сто, господин Лилов, 100 на сто от българския народ иска мир!
Бурни ръкопляскания от мнозинството.
Сто на сто!
Само че има ли мир в Косово?
Има ли мир в Косово?
Няма мир.
ЕКАТЕРИНА МИХАЙЛОВА:Една година се водят преговори, за да се постигне мир.
И не се постигна мир, защото не отстъпи една от страните.
Кой не отстъпи?
Не отстъпи Милошевич.
Една година се водят преговори, за да стигнем до мирно решение.
Фактът, че търсим мирно решение, признаваме всички, дори и който не иска да го каже признава, че там има война.
И няма нужда да се правим, че това не е факт.
ПРЕДСЕДАТЕЛ ЙОРДАН СОКОЛОВ:Моля.
ЕКАТЕРИНА МИХАЙЛОВА:Разбира се, всички съжаляваме за това, че не се намери мирно решение.
Но след като не се намери мирно решение, наистина трябва да мир, макар и с тежки действия.
И тук е мястото, където ние трябва да кажем именно политическата воля дали сме за това, макар и с действия, които водят до унищожаване на военни обекти, ще бъде наложен мир, дали се солидаризираме с демократичната общност или се солидаризираме с тези, които искат война, които убиваха и до този момент.
Това е проблемът, който имаме в момента в България - дали ще застанем на страната на убийци, на хора, които унищожаваха села, хора, или ще застанем на страната на тези, които искат да има мир.
Разбира се, ако може веднага да се подпише споразумението, това е най-доброто.
И именно заради това в декларацията, която предлагаме, ние настояваме за това.
Нещата могат много бързо да тръгнат в преговори, но трябва сръбските власти да подпишат споразумението.
Настояваме за това.
И това е нашата политическа воля за това, че искаме мир.
Разбира се, че всички искаме мир.
Искаме стабилни Балкани.
Искаме демократични Балкани, защото няма как да се развиваме нормално в регион, в който страните са на различно положение, различно са се развили в демократичните процеси.
Това е големият проблем на Балканите.
И се надявам, че все повече ще стават страните, които разбират това и ще търсят наистина демократичните решения, а не силата, за да налагат своята политическа воля.
Затова аз искам да заявя, че ние ще подкрепим декларацията, която е изработена от контактната група.
Приемам аргумента на господин Томов и мисля, че това е нещо, което можем да направим - да направим размяната на точки 1 и 2.
Съгласна съм, че може би първото нещо, което трябва да звънне, е това, че Република България няма да участва пряко или косвено във военни действия в Съюзна република Югославия.
Да, това е нещо, което мисля, че не създава проблем, нито променя смисъла на тази декларация, която изготвихме.
Второто предложение на господин Томов обаче аз искам да кажа, че не можем да го приемем и ще се аргументирам защо.
Защото то е технология.
То не е политическа воля.
Дали контактната група ще започне да заседава или не, или ще бъде друго решението, което ще се предложи - нека това предложение, нека това решение да бъде изработено от участниците.
Това е технология, това не е политическата воля.
Политическата воля ние сме я изразили в декларацията, тоест желанието да се подпише споразумението.
С това сме казали нашето намерение.
Но нека да не влизаме в една декларация, която има съвсем друг смисъл, във формите, които може да доведат до това решение.
Не е част от идеята да има такава декларация.
Затова аз смятам, че е неприемливо това да залегне като текст и се надявам, че господин Томов ще разбере аргументите, които в момента казах и застъпвам, защото това е текст, който няма да ни помогне, няма да допринесе с нещо повече.
На финала това, което искам да кажа.
Колеги от Демократичната левица, аз се надявам, все още се надявам, че наистина можем да постигнем съгласие, че вие бихте могли да подкрепите тази декларация, която ви предлагаме.
Която ви предлага мнозинството в българския парламент.
Смятаме, че има възможност да я подкрепите.
Смятаме, че не предлагаме нещо повече от това, което е казвано до този момент от Народното събрание.
Всъщност ние препотвърждаваме волята, която е имало това Народно събрание.
Тоест стъпките са извървени и ние още един път потвърждаваме своята политическа воля.
Тоест крачката, която правим, е направена и бихте могли съвсем спокойно да се присъедините.
И въпросът не е да ви изолираме.
Проблемът е дали вие ще се изолирате, дали вие ще се изолирате в този диалог, в диалога и с европейската демократична общност, и със световната демократична общност.
Защото, заставайки срещу Евроатлантическата общност или срещу Европейската общност, практически вие заставате дори и срещу партии, към които вие идеологически се стремите.
ЛЮБОМИР ПАНТЕЛЕЕВ (ДЛ,от място):Това е национален въпрос.
ЕКАТЕРИНА МИХАЙЛОВА:Национален въпрос е, разбира се.
Разбира се, че е национален.
И именно затова, защото е национален, аз ви призовавам: подкрепете тази декларация, защото тя е националноотговорна, тя работи за България, за защита на националните интереси на България.
Подкрепете я, защото най-доброто нещо, което можем да направим днес, е да излезем единни от тази зала.
Това ще е най-добрият знак, който можем да дадем.
Решението остава във вас - дали ще излезем всички заедно или вие ще останете сами.
Аз продължавам да вярвам, че ще намерите сили да не се изолирате и да дадете добър знак към българската общност.
ПРЕДСЕДАТЕЛ ЙОРДАН СОКОЛОВ:Благодаря.
За първа реплика, господин Велко Вълканов.
ВЕЛКО ВЪЛКАНОВ (ДЛ):Уважаеми колеги, този призив на госпожа Михайлова го сметнах за призив, оправен и към мен самия, поради което си позволявам да взема отношение към него.
Искам да Ви попитам, госпожо Михайлова, как смятате Вие да се обединим около тази декларация в която има един пункт, който изобщо няма отношение към проблема - проблема за НАТО.
Ето, четвърти пункт: "Република България потвърждава цивилизования си стратегически избор за пълноправно членство в НАТО".
Много добре знаете, че ние не можем да подкрепим тази теза.
Аз лично не мога да я подкрепя.
Тогава защо включвате в своята проектодекларация такъв пункт, очевидно неспособен да ни обедини?
Напротив, способен рязко да ни разграничи.
И на второ място Ви питам, госпожо Михайлова, след като толкова много внимание се отделя на НАТО, бихте ли ми казали къде е мястото на Организацията на обединените нации в този конфликт?
Защо смятате, че една регионална организация трябва да има правото да решава проблеми на държави, извън нея?
На какво основание тази организация ще се меси в решаването на проблеми, които стоят извън нейните граници?
Не е ли това всъщност една брутална, флагрантна агресия срещу международното право всъщност?
ПРЕДСЕДАТЕЛ ЙОРДАН СОКОЛОВ:Благодаря на господин Вълканов.
За втора реплика, госпожа Татяна Дончева.
ТАТЯНА ДОНЧЕВА (ДЛ):Уважаема госпожо Михайлова, уважаеми дами и господа!
Понеже стана дума за морално право, считам за нужно дори в процесуалната форма на реплика да кажа, че всички депутати на българския парламент са не само в моралното си право, а и в моралното и юридическото си задължение да се занимават с проблемите, които са важни за страната, независимо от нейната история и партийна, етническа, професионална или друга принадлежност.
Още по-морално е да се ориентираме този път в правилния влак, защото в последния век ние сме една изключителна страна, която все е избрала най-хубавия влак, най-печелившия, най-сигурния и най-гарантирания и накрая, както каза френският посланик преди една седмица: "Вие все се оказвате на грешната гара и на грешното място...".
Що се отнася до това къде се намира правилният влак, искам да направя ваше достояние изявленията на един известен "комунист"
Хенри Кисинджър - бивш държавен секретар на САЩ, който от няколко дни прави следните изявления и е изключително притеснен от военната намеса на САЩ в Югославия: "Изучавал съм историята на тоя район и знам, че това е една борба, продължила шестотин години".
Не вярвам, че може само с една военна операция да се решат всички проблеми на района.
Кисинджър се отнася с голямо предубеждение към доктрината, съгласно която НАТО решава какво да бъде вътрешното устройство на държавите - нечленуващи в Алианса.
Според него, споразумението от Рамбуйе е неизпълнимо и може да доведе до изпращане на американски сухопътни войски в Косово.
Документът предвижда разоръжаване за албанците в Косово, което никога няма да стане - добавя бившият американски дипломат.
И ви казвам в заключение онова, което е казал той: "Ние, Америка, ще спечелим първия рунд, но аз с ужас си мисля какво ще стане по-нататък".
За трета реплика - господин Ахмед Юсеин.
АХМЕД ЮСЕИН (ОНС):Благодаря Ви, господин председател.
Колеги, някои помислиха, че ще направя забележка на колежката.
Аз искам да попитам госпожица Михайлова: Госпожице Михайлова, как може да измените съзнанието на бивши членове на Централния комитет на Българската комунистическа партия(ръкопляскания от СДС),които се изказват от тази трибуна за националните интереси?
Къде бяха те, когато Чаушеску направи геноцид в Румъния спрямо унгарското малцинство?
Къде бяха те, когато Тодор Живков направи геноцид в Балтин, Корница, Ябланово, Тодор Икономово, Каолиново, село Бенковски, град Момчилград, Джебел, Груево?
Аз искам да разбера от лявата част на залата защо вие във вашата идеология имате като девизи "Интернационализъм", "Човек за човека е брат"?
А защо досега не направихте една декларация в подкрепа на тези албанци, които ги избиват?
ПРЕДСЕДАТЕЛ ЙОРДАН СОКОЛОВ:Благодаря на господин Ахмед Юсеин.
За дуплика има думата госпожица Екатерина Михайлова.
ЕКАТЕРИНА МИХАЙЛОВА (СДС):Благодаря Ви, господин председател.
На господин Вълканов искам да кажа, че текстът на т. 4 е нещо, което вече много пъти е заявявано от българския парламент и не е нещо ново.
Ние препотвърждаваме нещо, което е казано, тоест не виждам притеснение и това не може да бъде разделителна линия според мен, защото волята е изразена до тоя момент.
Относно това кой има право и кой няма право да говори, аз не съм казала кой има право и кой няма, кой е правилният влак.
Това го казваше Българската комунистическа партия.
Смях от СДС.
Тя казваше кой има право да говори, кое е вярното и кой е правилният влак.
И друг влак въобще не можеше да има, освен най-хубавия влак на Комунистическата партия.
Единични ръкопляскания от мнозинството.
Така че не приписвайте тоя тип мислене на нас.
На никого не съм казала, че няма право да говори.
Всеки има право да говори и да изразява мнение.
Разбира се, обаче, когато говорим по такава тема - това е мое лично мнение - трябва да внимаваме дори и с думите, които говорим.
Оживление.
Господин Юсеин(смее се), Вие ми задавате въпрос, на който ми е трудно да Ви отговоря, защото Вие сам знаете отговора.
И понеже имаше и въпрос от господин Вълканов дали се нарушават норми на правото: човешкият живот е над нормите и на правото, макар че сме юристи, господин Вълканов.
СТАНИМИР КАЛЧЕВСКИ (ДЛ,от място):Стига с тоя цирк!
ЕКАТЕРИНА МИХАЙЛОВА:И аз съм убедена, че вие споделяте тоя тип мислене.
ПРЕДСЕДАТЕЛ ЙОРДАН СОКОЛОВ:Благодаря на госпожица Михайлова.
Има думата господин Жорж Ганчев.
Моля за тишина!
ЖОРЖ ГАНЧЕВ (независим):Благодаря Ви много, господин председател.
Господин министър-председател, министри, колеги!
Кой има право да говори?
Двадесет и четири месеца вие плюете в лицето на 270 хиляди български избиратели, отнемайки ни правото да говорим.
Силен шум и реплики.
Двадесет и четири месеца вие не ни каните на никакви консултации за подобни кризи в нашия регион.
Кой има според вас право да говори, господин министър-председател?
Аз съм втрещен.
Аз направо съм втрещен от бивши ченгета и от бивши комунисти и във вашите редове, и в тези отляво, които имат дързостта да се крият зад защита на националните интереси.
ПРЕДСЕДАТЕЛ ЙОРДАН СОКОЛОВ:Сега не започвайте с обидите само...
ЖОРЖ ГАНЧЕВ:Господин председател, най-дългата българска дума е непротивоконституциоснователствувайте...
Вие го правите всеки ден!
Шум, смях и реплики.
ПРЕДСЕДАТЕЛ ЙОРДАН СОКОЛОВ:Сбъркахте думата.
ЖОРЖ ГАНЧЕВ:Тази декларация, вашата декларация - аз съм втрещен от Евролевицата.
Бившите комунисти наричат другите чугунени глави до мен.
Силен смях в залата.
Аз съм втрещен!
Чета т. 1: Република България, споделяйки принципите... заявява своята солидарност с Евроатлантическата общност и за да се предотврати по-нататъшно задълбочаване на кризата в Косово призовава към нова политика на устойчиво развитие на Югоизточна Европа...
Кои сме ние да даваме тези предложения на наши съседи, когато не членуваме в НАТО?...
Ще ви шибнат два шамара във Вашингтон много скоро, ще видите.
Ще ви използват дотогава.
Аз, пронатовецът от Либералдемократичната партия Български бизнесблок, ви казвам, че ние трябва да бъдем внимателни със съседа, защото само господ избира съседа.
Деца и правнуци ще живеят с него.
Оттук чета някаква абсурдна т. 3: Република България призовава правителството на СРЮ да подпише споразумението за мир и с това да се предотвратят нови човешки жертви и разрушения...
Кои сме ние да даваме тези съвети на суверенна държава, избрана с демократични избори?
Питам!
Как бяхте Вие избран, господин Костов?
С палежи на парламента, с платени барикади!
Как бяхте избран Вие?
"Браво!" и ръкопляскания от ДЛ.
Милошевич бил лошият - това е причината аз да не се срещна с него и жена му в понеделник.
Силен смях.
Това е причината, но когато Милошевич е лошият, господата от цивилизованите нации вместо да влизат в територията на една суверенна държава, вместо да питат Обединените нации и Съветът за сигурност разрешава ли им, тези господа стават жандарм номер едно в света и ние ги поддържаме!?
Срещу наш съсед!
Това е агресия и това е неприемливо.
Шум и реплики от СДС.
Аз бленувам за балкански парламент.
Бленувам турци, гърци, българи, македонци, сърби, румъни и да се съберат и да видят що е то балканска гордост, балкански качества, балкански приоритети, балканска култура, наша религия - и мюсюлманска, и християнска.
Аз бленувам за този момент и преди две години и половина говорих и с Георгиос Папандреу, и в Белград, и в Македония.
Тази идея рано или късно - може би не в моя живот - ще дойде и ще бъде реалност.
Цитирам и господин Агов: "Ирландия не била натовска държава".
Контеса Дероден - най-богатата ирландка в момента е тук.
В Пернишкия театър утре се открива нейната пиеса с Васил Михайлов.
Аз я доведох тук.
И тя снощи щеше да повърне, като чу тази посредствена реч на някакво провинциално геройче, неспособно да контролира ципа си и другия в Лондон.
Тя просто беше унижена от тези речи на тези посредствени, агресивни политици.
ПРЕДСЕДАТЕЛ ЙОРДАН СОКОЛОВ:Времето изтече.
ЖОРЖ ГАНЧЕВ:Благодаря Ви, господин председател, за двете секунди екстра, които ми позволихте.
ПРЕДСЕДАТЕЛ ЙОРДАН СОКОЛОВ:Има защо да благодарите.
Скандирания от СДС: "КГБ!".
Има думата народният представител господин Иван Генов.
ИВАН ГЕНОВ (ДЛ):Уважаеми господин председател, уважаеми господин министър-председател, уважаеми колеги!
След въздушните удари на НАТО срещу суверенна Съюзна република Югославия светът вече не е същият.
При това не е станал по-добър, а е по-опасен.
В тези драматични дни на политическия кантар се определя цената - както националната, така и международната - на всяка една партия и държавна институция.
Определя се мъдростта и отговорността, моралът и ценностите.
Днес всеки трябва да направи своя голям избор, избор между универсалната система за международен мир и сигурност на Организацията на Обединените нации, нейния Устав и основните принципи на международното право, от една страна, и НАТО с неговата нова стратегическа концепция, от друга страна.
Концепция, която присвоява функции на Съвета за сигурност, функции на световната организация и използва силата като аргумент в преговорите, а след това и като наказание, подавяне на едната или на всички конфликтуващи субекти.
Демократичната левица прави своя категоричен избор в полза на Организацията на Обединените нации и международното право.
Това са върховни международни ценности.
Очевидно мнозинството прави друг избор, като изхожда не от членството на България в Организацията на Обединените нации, а от кандидатчленството си в НАТО.
СДС подкрепя неистово операцията "Решителен удар", която руши световната система за мир и сигурност и ще има мегапоследици за глобалните международни отношения.
Неуместно и аморално е да се игнорира съседският статус на страната ни и да се следят със задоволство бомбардировките до нас.
Обръщам се към господин президента.
Господин президент, нищо не струва ценностната Ви система, ако тя включва войната, ракетите, смъртта и страданието.
Вие принизихте положението на българския държавен глава до обикновен, безотговорен партиец.
След днешното Ви изявление Република България се лиши от отговорен президент.
Тежко на всяка страна, чиито официални институции работят срещу нейната национална сигурност.
Обръщам се и към министър-председателя.
Уважаеми господин премиер, за България е еднакво опасно както участието на Българската армия във войната, така и участието на българското правителство във войната по пътя на т.нар.атлантическа солидарност.
Не превръщайте България под каквато и да е форма в съвоюваща страна.
Проявява се престъпна самонадеяност.
Има опасни луфтове във Вашата позиция.
Като че ли кабинетът търси най-неудачния път да получи алиби за провала в своята вътрешна политика.
Господин министър-председател, не използвайте милитаризма като последно убежище на властта.
Мирът за българските граждани е по-важен от Вашата власт.
Не споделяме виждането за изчерпаност на мирните политически средства.
По дефиниция дипломатическият арсенал е неизчерпаем.
Затова е нужно веднага да се възстановят в пълен обем правомощията на Съвета за сигурност на ООН, посредническата роля на Контактната група, да се мотивират с по-голяма и конструктивна воля непосредствените участници в конфликта.
Парламентарната група на Демократичната левица е категорична, че всякакви военни операции срещу суверенна държава, без санкциите на Съвета за сигурност, са незаконни и няма да доведат до трайно решение.
Няма съмнение, че от момента на ракетния обстрел срещу Съюзна република Югославия огромна негативна отговорност се стоварва върху НАТО, върху неговите опити с военни средства да се решават политически и хуманитарни проблеми.
Такъв подход не работи за новото разбиране на алианса, за неговата роля за общоевропейската сигурност.
Парламентарната група на Демократичната левица продължава да счита, че Косовската криза няма и не може да има военно решение.
Поради това България следва да бъде само и единствено част от неговото мирно уреждане.
Ето защо е нужна корекция в действията и в намеренията на правителството в посока на абсолютна привързаност към принципите на Декларацията на Народното събрание от месец април 1993 г. за ненамеса във военни действия в бивша Югославия под каквато и да е форма, нито пряко, нито косвено, включително и под егидата на Организацията на Обединените нации и още по-малко под ръководството на НАТО.
В международен план парламентарната ни група е за незабавно спиране на военновъздушните удари срещу Съюзна република Югославия, за незабавно спиране на военните действия в Косово от двете конфликтуващи страни, за пълна ненамеса на съседните държави.
И накрая, ние призоваваме мнозинството да се вслуша в настроенията и очакванията на българския народ, да не бъде въвлечено от своите управници в съседен конфликт.
В противен случай цялата отговорност, при това не само политическа, за раните на страната, ще понесе правителството на СДС и неговите сателити.
Демократичната левица не се притеснява от своята самота в Народното събрание.
Вие, господа, трябва да се страхувате от своята самота в обществото.
ПРЕДСЕДАТЕЛ ЙОРДАН СОКОЛОВ:Благодаря на господин Генов.
За реплика има думата Борислав Джолев.
БОРИСЛАВ ДЖОЛЕВ (СДС):Господин Генов, позволявам си един въпрос към Вас, тъй като Вие сте дългогодишен дипломат в бившия Съветски съюз.
ЕМИЛИЯ МАСЛАРОВА (ДЛ,от място):И сега там има дипломати.
БОРИСЛАВ ДЖОЛЕВ:Но и господин Генов е бил.
Днес в пресата чета, че НАТО обявява война на управляващите в Югославия, а не на сръбския народ.
Иска им се да спасят сръбския народ и самата Югославия от нейното разпадане.
Моят въпрос е следният: когато на 5 септември 1944 г.
Съветският съюз обяви война на България в нотата беше казано: "Ние не обявяваме война на българския народ, а на българското правителство".
Вие много добре знаете какво правителство имаше през септември месец 1944 г.
Моят въпрос към Вас е следният: Вие приемате ли тогавашната Съветска армия като освободител на българския народ или като агресор или сега приемате НАТО като агресор или като освободител?
И още един въпрос имам към Вас.
БОРИСЛАВ ДЖОЛЕВ:Добре, свършвам дотук, тъй като времето изтече.
ПРЕДСЕДАТЕЛ ЙОРДАН СОКОЛОВ:Имате време.
За втора реплика има думата господин Иван Сунгарски.
ИВАН СУНГАРСКИ (СДС):Благодаря, господин председател.
Уважаеми колега Генов!
България е извеждала свои войски и е вкарвала свои войски в чужда държава по времето на режима, на който Вие сте върл привърженик - това е през 1968 г. в Чехословакия.
И е редно, когато се застане на трибуната на Народното събрание и се отправят препоръки пред българско правителство, ясно заявило, че няма никакво намерение да участва във военните действия в съседна страна нито пряко, нито косвено, да се говори на база на фактите и да престанете да слушате вътрешните си гласове.
Парламентарната трибуна не е място за избиване на комплекси, господин Генов и уважаеми колеги отляво.
Тук се говори с факти.
За трета реплика има думата господин Драгомир Драганов.
ДРАГОМИР ДРАГАНОВ (ЕЛ):Уважаеми господин председател, дами и господа народни представители, уважаеми господин министър-председател, уважаема госпожо министър!
Господин Генов, аз мисля, че Вие сте сбъркали две неща в своето изказване - първо, мястото и после, времето.
Това е пленарна зала, не е селски мегдан.
И освен това ние не сме в предизборна кампания, а обсъждаме декларация за позицията на България спрямо кризата в една съседна държава.
Просто е срамно и недостойно да се говори за морал или за някакви морални аспекти в момент, в който Вие, а и не само Вие, за съжаление и преждеговорившите, абсолютно безскрупулно спекулират по чисто партийни интереси от тази трибуна.
Два дни българската общественост чака да чуе нещо ясно и точно от този парламент - че България няма да се ангажира нито пряко, нито косвено в конфликта в съседната страна.
Кажете: съгласни ли сте с това или не сте съгласни?
Не ни карайте да присъстваме на един наистина недостоен, непочтен партиен митинг.
ПРЕДСЕДАТЕЛ ЙОРДАН СОКОЛОВ:Благодаря на господин Драганов.
За дуплика има думата господин Генов.
Моля за тишина.
ИВАН ГЕНОВ (ДЛ):Ще се опитам, уважаеми колеги, за кратко време да се принизя до равнището на репликите.
Господин Драганов, човек, който е служил на различни вери, нека да не ми чете морал.
Онези колеги, които избиват комплекси от агентурното си минало - също.
За трети, като господин Агов, който ни учеше преди години, че САЩ - цитирам - "са жандарм в петролните полета на Персийския залив шум и оживление в блока на ДЛ, че американският империализъм и американските кроежи рушат Афганистан..."
ПРЕДСЕДАТЕЛ ЙОРДАН СОКОЛОВ:Господин Генов, господин Агов не Ви е правил реплика.
ИВАН ГЕНОВ: "... и че шахът на Иран изпълнява ролята на жандарм на американските интереси в района на Персийския залив", нека да замълчат поне днес.
Ще ви кажа само две неща.
Първо, по повод на така нареченото споразумение.
Много се говори тук защо едната страна не приемала споразумението.
Господа, споразумението по определение е съгласуване волята на съответните страни.
Нито в Рамбуйе, нито в Париж имаше съгласуване на волята нито на албанската общност, нито на сръбската страна.
Това беше един ултимативен текст, предоставен на двете страни.
При това във втората част на преговорите текстът беше подменен.
И в сегашния вариант не се решава окончателно съдбата на Косово, не се затваря пътят към независима държава там.
Затова другата страна не приема такъв документ.
И това трябва да го разберете.
Що се отнася до военен контингент за изпълнение на подобно споразумение, доколкото разбирам, едната страна е готова да го приеме, но той да не бъде натовски.
Трябва да има право една суверенна държава да избира как да се изпълнява едно или друго споразумение.
И накрая - за международната общност.
Ако считате, че половината Конгрес или половината Сенат, или обществеността в почти всички европейски страни, особената позиция на Гърция, на Италия, всичките тези позиции против военни удари са в защита на режима на Милошевич, то тогава аз съм съгласен с тази теза и на половината конгресмени, и на половината сенатори.
Има думата господин Александър Каракачанов.
АЛЕКСАНДЪР КАРАКАЧАНОВ (ОНС):Уважаеми господин председател, уважаеми господин министър-председател, господа министри, господа народни представители!
Аз искам да започна моето изказване с част от думите на господин министър-председателя, където той цитира, че всъщност югославският посланик изразил благодарност за позицията на България, за нейната сдържаност, нещо, което е вярно.
Защо те са го направили - това е друг въпрос.
Ако остане време, може по-нататък и по това да взема отношение.
Но аз искам да подчертая факта, че за да се стигне до този начин на изразяване на един посланик на една държава, имат заслуги и тези народни представители, включително и ние от Зелената партия, които направихме посещение до Белград, без да се стараем да налагаме нечия позиция, била тя от ляво или от дясно или от средата, а единствено с желанието да демонстрираме добросъседство, търсене на някакъв диалог и всичко това, което е необходимо на две съседни държави.
Давам този пример не за друго, макар че в средствата за масова информация бяха естествено изопачени моите думи, а защото мисля, че една разумна власт, независимо коя е тя, трябва да търси в случаите като нашия да използва полезното за държавата от противоположните позиции, полезното за държавата от позициите на БСП, ако трябва, от позициите на СДС, от позициите на Зелената партия и на която и да е друга партия.
Защото в крайна сметка тук вече не опира до отделни партийни интереси.
Но едновременно с това ние не можем да очакваме, че те ще бъдат премахнати само с призива на някой си партиен водач, който в момента е на власт.
Възниква един въпрос: в крайна сметка каква позиция ние търсим като държава?
Господин Костов каза, че за нас е бил разигран или по-точно се е разиграл поради добро стечение на обстоятелствата добрият вариант.
Сърбия засега не ни е визирала като пряк противник и надяваме се, че няма намерение да действа по съответния начин.
Добре, прекрасно, ние много се радваме.
Възниква въпросът: а ако беше все пак, какво щяхме да правим?
Имаме ли такава позиция, имаме ли яснота какво ще правим?
Това, което всъщност тревожи нас от Зелената партия - и аз искам да подчертая тук, че се изказвам наистина от името на партията, а не от името на парламентарната група, ние имаме известни различия, но това е нормално в една демократична коалиция, - е това, че всъщност в България разиграваме една външнополитическа доктрина, която е изключително опасна за страната.
За съжаление тя е отражение на българския манталитет и най-вече на неговата политическа класа.
Както навремето се прегръщахме и бяхме най-близките до Съветския съюз, бяхме най-верните във Варшавския договор, сега се опитваме да станем най-верните на един договор, в който даже не участваме.
В крайна сметка не може да бъде основа на една външнополитическа доктрина НАТО в името на всичко.
Всичко за НАТО, всичко в неговото име - това не може да бъде.
Защо казвам това.
Казвам го като човек и като партиен представител, който не счита, че НАТО е най-добрият избор за България.
Нещо повече, нашата партийна позиция е, че най-добре е той да бъде разпуснат.
Но ние живеем в реален свят.
Щом сме тръгнали и считаме като нация, че това може би е по-добрият избор за момента, дайте да го използваме по разумен начин и да видим кои са нашите приоритети.
Защото наивник е този - и аз мисля, че поне в тази зала няма такива наивници, но не е честно към българския народ, ако крием това, - който счита, че НАТО се ориентира по общохуманни и общочовешки ценности.
Аз не вярвам, че в тази зала има такъв наивник, но много е некоректно, когато се опитва да се излиза за една политическа позиция с такава теза.
Това е една самозаблуда, която може да ни струва изключително много.
Естествено е, че НАТО изразява интересите на определени държави и най-вече на Съединените щати и много добре знаем, че в много случаи се борави с двойни стандарти, с тройни.
Да ви давам ли пример за други места, където има същите проблеми, обаче там не се намесва НАТО?
В крайна сметка, даже тази дума "цивилизационен избор" е известен абсурд.
Не може цивилизационен избор да бъде един военен блок.
Цивилизационният избор може да бъде пазарно стопанство, може да бъде права на човека вътре в държавата, а изборът на един политически или военен блок може да бъде само от гледна точка на интересите на държавата.
И тук аз мисля, че нито един български политик не трябва да страда от комплекси за каквото и да било минало - агентурно, червено или не знам какво друго.
Това са интересите на България.
Но ние трябва да си даваме много добра сметка, че България не е в центъра на интересите на НАТО.
Тя вероятно даже не е и в перифериите.
Тя е интерес на НАТО, доколкото може да служи оръдие за достигане на някакви цели на Балканите.
Това е така и те си го знаят.
Въпросът е ние знаем ли какво искаме.
Нека да калкулираме всъщност в крайна сметка какво ще получим от една позиция, която очевидно ярко, както се прави в последната половин година, макар че, веднага отварям една скоба, забелязвам едно омекотяване на позицията у правителството, което вдъхва известна надежда, поне за мен, но все пак едно ярко заставане на позициите на НАТО и демонстриране на всякаква готовност за подпомагане действията в Косово какво може да ни даде като полза.
Ще станем ли членове на НАТО от това?
В близките десет години, всеки от вас много добре знае, че няма такъв шанс.
Това е казано и от официални лица.
Не знам за какво се заблуждаваме ние.
Гаранции за нашата сигурност.
Нима писмо на един или друг ръководител - и то много двусмислено писмо - може да бъде гаранция?
В лицето на Югославия какви ще бъдем ние - в мислите, в тяхното виждане?
Ние ще бъдем един потенциален враг.
И няма защо да се лъжем, ако те сега не го обявиха, това показва, че те са малко по-гъвкави по отношение на собствените си интереси.
Естествено, че няма да искат да откриват един втори фронт срещу България, при положение, че има достатъчно срещу други страни.
Но ние ще останем в тяхното разбиране като един потенциален враг в продължение на десетилетия.
Да не говорим, че същото ще бъде и за Русия, в която имаме огромни икономически интереси.
Дали тези загуби ще ни бъдат компенсирани от Международния валутен фонд?
Естествено, че няма.
Да ви дам ли примера за Ирак - колко се пънахме там?
Югоембаргото - колко се пънахме?
Какво получихме?
Засега само отрицателни цифри и то големи, в милиарди и то в долари.
В крайна сметка, и най-лошата калкулация от всичко това е, че всъщност ние спомагаме за налагането на един модел на решаване на проблемите на Балканите, един модел, който е изключително опасен преди всичко за нас като държава, модел, при който каквото каже НАТО, това ще стане на Балканите.
Не искам да ви давам примери за неща, които знаете и които ги имаше в пресата - за това как определени центрове в същата тази държава, която ръководи на практика НАТО, се изказаха по въпроса какво е в България, какви малцинства имало.
И може би какво трябва да правим с тях!...
Макар че твърдя, че ние сме най-демократичната държава в това отношение на Балканския полуостров.
В крайна сметка, ако това е отрицателната калкулация, положителната е само една - че евентуално нас може да ни потупат по гърба, евентуално нас може да ни запишат на десета или петнадесета, или на стотната страница на някой отчет, където ще кажат, че България е била на еди каква си позиция.
Е, нека да сложим на везните двете неща и да не говорим тук кой е от БСП, кой е от СДС, кой е от някоя друга партия.
Не в това е проблемът.
Аз изразявам едно мое мнение, вие може да не го приемете, но ние трябва да го знаем това.
В крайна сметка, има една подмяна на приоритетите във външната ни политика.
Приоритетът, който споменах и който се налага вече в продължение на години в нашата държава, е: НАТО в името на всичко.
Според нас единственото, което може да бъде приоритет във външната ни политика, е преди всичко добросъседските отношения на Балканите със страните, с които ние имаме обща граница преди всичко.
Вторият приоритет вече може да бъде НАТО, но като оръдие - като оръдие за постигане на първата цел.
При нас всичко е обърнато надолу с главата.
В крайна сметка нека, и аз към това ви призовавам, може даже да гласувате тази декларация.
Ние лично, поне Зелената партия, няма да я гласуваме не за друго, а защото тя е двусмислена.
Тя е двусмислена и ако питате мен, най-разумният начин би бил да се обединят двете декларации, които имат допирни точки.
Но очевидно по чисто политически прения, които ние имаме навика да правим, без да мислим даже за нашата национална сигурност, няма да се стигне до това.
Така че ние не можем да подкрепим декларация, в която има двусмисленост по отношение на една съседна държава.
В крайна сметка, това, което е в наш интерес - и ние ви призоваваме, ако не сега, то по-късно да стигнем до него - е, че ние не трябва да допускаме никаква пряка, косвена или каквато и да е друга намеса и участие в намеса по отношение на суверенна държава, граничеща с нас.
Второто, което би трябвало да бъде наша цел, е да потърсим всякакви начини за подобряване на отношенията с Югославия, даже неформални.
Именно затова в Зелената партия работим, за да отидат депутати отново до Белград, даже докато вървят тези военни действия.
Защото тогава ще бъде оценен този жест, независимо че той е направен от опозицията или от някой друг.
Аз пак повтарям: ние трябва като нация да търсим даже противоположностите, ползата от тях, когато се касае до интересите на България.
ПРЕДСЕДАТЕЛ ИВАН КУРТЕВ:Благодаря на господин Каракачанов.
Има думата за реплика господин Стефан Савов.
СТЕФАН САВОВ (НС):Уважаеми господин председател, уважаеми госпожи и господа министри, уважаеми колеги!
Времето тече неуморимо, но след като чух, че има една партия в България - Зелената партия, която е за разпускане на НАТО (смях от мнозинството), докато всички ние се надяваме...
Неясна реплика от място на господин Александър Каракачанов.
Моля?
Смях в блока на мнозинството.
Вие, Зелената партия, сте за разпускане на НАТО, както разбрах.
То е записано.
Но аз мога да Ви кажа едно: има една голяма надежда за България - това е, че Зелената партия ще узрее.
Силен смях и ръкопляскания от мнозинството.
ПРЕДСЕДАТЕЛ ИВАН КУРТЕВ:Благодаря на господин Савов.
За дуплика има думата господин Александър Каракачанов.
АЛЕКСАНДЪР КАРАКАЧАНОВ (ОНС):Господин Савов, аз се радвам, че Вие се опитвате да го избиете на хумор, защото щеше да бъде по-тъжно, ако продължавахме тази линия, която беше в началото на заседанието - да поставяме етнически проблеми, да разискваме какъв бил режимът на съседната ни държава - и всичко това от трибуната на Народното събрание.
Така че приветствам това, че Вие се опитвате да търсите хумора в цялата история, макар че е много тъжно.
Но чуйте едни мои думи, може да Ви прозвучат също смешно.
Така навремето се смееха на Соломон Паси, който предложи да влизаме в НАТО.
И той беше от Зелената партия, ако си спомняте, и то дълго време беше.
Напусна я не защото беше предложил това нещо, а по други причини.
Така че тогава се смееха комунистите, тогавашните комунисти.
Хайде, "БСП" се наричаха, няма значение.
Сега се смеете Вие.
Аз ви казвам следното: това, което става в Косово, е една огромна клопка за НАТО.
И аз се надявам, че може би това ще бъде началото на края на НАТО, защото провалът в Косово, който между другото може да струва много кръв и на България, се надявам, че ще промени начина на мислене на една имперска структура, която, дълги години прислужваше на друга имперска структура, която слава Богу, се разпадна.
Но имперското мислене на тая структура е останало и ако вие това не го разбирате, много страшно за България.
Време е Вие да узреете, господин Савов!
Има думата господин Димитър Стефанов.
ДИМИТЪР СТЕФАНОВ (НС):Уважаеми господин председател, уважаеми господа министри, колеги!
Снощи въоръжени сили на НАТО нанесоха масиран удар върху военни, инфраструктурни и стопански обекти в Съюзна република Югославия.
Днес вече по банките в тази зала има извънредното издание на някои вестници, където има с големи, мрачни букви думата "Война!".
Стигнахме дотам!
От тази трибуна се запита колко да се чака в името на мира, не е дори лошият мир по-добър от войната.
Наистина това, което стана снощи - а ние по това време още се питахме дали всъщност наистина ще се стигне дотам, дали Милошевич в края на краищата няма да отстъпи.
Просветени хора, опитни в политиката, изказаха противоположни мнения, вероятно в зависимост от нагласата си, от темперамента, но от снощи най-мрачните очаквания са един неумолим факт.
Чухме, че днес ударите продължават.
Мир ли беше нарушен обаче в Югославия снощи?
В тази страна от 10 години почти се води война и единият воюващ е като че ли все един и същ - срещу този, срещу онзи, на етническа, на верска, на национална основа.
Но онази война започва не така предизвестено, не с такова привлечено внимание на медиите, на международната общност.
Тук-там отива войскова част или полицейско съединение, изваждат няколко души, пък след известно време се чува, че май няколко от тях били разстреляни, пък там пуши къща, пък пожар...
Наистина, войната която започна снощи е драматична, явна.
Униформени военни от двете страни воюват един срещу друг.
Но, колеги, нека не се заблуждаваме - в авторитарните страни, а такива на Балканите имаше много, включително и тази, често режимът воюва срещу отделни групи от собствения си народ.
На това бяхме свидетели в Югославия и през последните десет години.
Аз съм дълбоко убеден и нашата Парламентарна група, че това, което започна вчера в Югославия, е войната, която ще сложи край на войната в Югославия!
Неодобрителни реплики от ляво.
Защото Югославия сама не успя да направи това.
Цялата световна общност със своите миролюбиви усилия не успя да направи това.
Любим лозунг беше в нашето детство: "Мирът ще победи войната!", но ето, че мирът не успя да победи чрез мирните си цели, но мирът - силният мир, добрият мир, трябва да бъде въоръжен.
Този мир действа от вчера в Югославия!
Правят се интересни паралели.
Вярвам, че е от загриженост.
В България имало етнически, верски групи, сходни с тези в Съюзна република Югославия.
Не било ли твърде опасно в България да стават подобни неща, да тръгнат подобни процеси.
Къде избухнаха конфликти на Балканите на верска или на етническа база?
В авторитарните общества.
Това стана и в България преди 15-тина години, не зная точно колко, във втората половина на 80-те години, но в една страна, каквато днес е България, в която по демократичен, балансиран път са гарантирани достойнството, правата на отделните верски, етнически, културни групи, подобно нещо е невъзможно.
Нека не си създаваме изкуствени плашила - в България това е невъзможно!
Световната общественост знае това и България с основание се гордее, че е алтернативният модел на балканско развитие.
Да, има аналог в нашата структура етническа, верска и културна, но ние сме доказателствата, че в този състав може да се живее цивилизовано и в мир.
Убедено подканям всички да се присъединят към тази декларация.
Аз лично се гордея, че под нея стоят подписите на представители на четири от парламентарните групи, представени в този парламент и се надявам, че представителите на онази група, чийто подпис не фигурира тук, ще намерят достатъчно основание да подкрепят значителна част от точките в нея.
ПРЕДСЕДАТЕЛ ИВАН КУРТЕВ:Благодаря на господин Стефанов.
Господин Веселин Бончев има думата.
ВЕСЕЛИН БОНЧЕВ (независим):Уважаеми господин председател, господа министри, драги колеги народни представители!
В този момент до България се водят военни действия.
Жалко, че преди няколко минути започнаха партийни пристрастия, когато моментът за България е много тежък, а не само за България, за целия Балкански полуостров.
В точка четвърта в декларацията е написано да се призове Югославия да спази мирното споразумение.
Да, нямам нищо против, но трябва да призовем и НАТО да спре тези бомбардировки, където загиват мирни хора.
Да не си правим илюзия, уважаеми колеги, България е много близо до границата, където се водят военни действия и никой - нито в тази зала, нито извън тази зала може да каже, когато напада НАТО или когато се отбранява Югославия, ракетите, бомбите, снарядите къде ще паднат.
Нека да не забравяме, че само от военните обекти на Югославия Атомната централа в Козлодуй се намира на 150 км.по въздуха.
СТЕФАН САВОВ (НС,от място):Стига сте плашили!...
ВЕСЕЛИН БОНЧЕВ:Точка четвърта - България потвърждава избора за пълноправно членство в НАТО - да, но в този момент този съюз НАТО върши варварство, лее се кръв, и се избиват мирни хора на Балканския полуостров с опасност тази война да се разшири.
И нека да не забравяме, че така започна през 1939-1945 г. когато загинаха 80 милиона невинни хора.
България загуби 8 млрд.от ембаргото от 1991-1995 г. във връзка с кризата в Босна.
Нито Организацията на обединените нации, нито НАТО, нито Европейския съюз направиха един цент компенсация.
Напротив, те се изгавриха с България!
В пресата казват, че ние сме готови да поемем 5000 души бежанци.
Те ще бъдат повече, ако продължи войната и в тази финансова криза, когато трябват лекарства, медикаменти, храна, дрехи, България не е способна да го направи това, защото нейните граждани в момента ровят в кофите за боклук, за да се изхранят!
Не забравяйте, че тази война, ако продължи, България ще понесе огромни загуби.
Само един пример да вземем - сухопътния, железопътния, въздушния и транспорта по Дунава - това са огромни загуби за българските стоки за Западна Европа.
Уважаеми колеги, много се страхувам и никак няма да е чудно, че това, което става в Косово, а ние така, с лека ръка го партизираме, няма да е чудно, ако утре стане и в Кърджали.
Тогава кой ще ни спаси?
Действията, до границата, на НАТО, не забравяйте и друго, четете пресата, вече отблъснаха и продължават да отблъскват тези военни действия инвеститорите, които чакаме да дойдат в България.
Да не говорим за туристическия поток.
Днес в пресата се появи част от речта на Клинтън пред Конгреса.
Клинтън говори, че го питали конгресмени къде се намира Косово.
Аз няма да се учудя, ако тези конгресмени утре попитат Клинтън къде се намира България.
Второ, Клинтън говори, че в Косово се срещнаха и влязоха в конфликт, цитирам дословно: "славянската цивилизация и европейските мюсюлмани".
Може би това е била целта на тези, които искат да няма мир на Балканите.
Това за мен, уважаеми дами и господа, е цинизъм.
Ръкопляскания от блока на Демократичната левица.
ПРЕДСЕДАТЕЛ ЙОРДАН СОКОЛОВ:Благодаря на господин Бончев.
За първа реплика думата има господин Борислав Китов.
БОРИСЛАВ КИТОВ (НС):Уважаеми господин Бончев, вярно е и за най-голямо съжаление в момента наистина умират невинни хора.
Но човешкият живот няма цена и не е съизмерим.
Това става, защото не се подписа споразумението, което искаше да прекрати умирането на други невинни хора.
И за да бъде прекратено загиването на едни невинни хора, за съжаление в момента загиват други невинни хора.
Но няма друг начин.
Другият начин е да се подпише споразумението.
ПРЕДСЕДАТЕЛ ЙОРДАН СОКОЛОВ:Благодаря на господин Китов.
За дуплика, ако желае, има думата господин Бончев.
ВЕСЕЛИН БОНЧЕВ (независим):Уважаеми господин председател, господа министри, уважаеми колеги!
Уважаеми д-р Китов, приемете моите уважения като лекар и то хирург, но не забравяйте, че тези жертви можеха да бъдат избегнати.
Защото Вие знаете колко огнища в света бяха с напрежение и можеше този диалог на дипломацията и на мирното решаване да продължи.
Защо НАТО не го продължи, а реши да избива мирни хора - това питам аз?
ПРЕДСЕДАТЕЛ ЙОРДАН СОКОЛОВ:Има думата господин Георги Първанов.
ГЕОРГИ ПЪРВАНОВ (ДЛ):Уважаеми господин председател, уважаеми дами и господа народни представители, уважаеми дами и господа министри!
Близо денонощие след първите бомбени удари, когато се потвърждават сведенията за разрушените обекти, включително и граждански, когато знаем и жертвите, първото, което трябва да направим, е да изразим своето съжаление за провала на преговорите и своето съчувствие чисто по човешки, по съседски към пострадалите и сърби, и албанци, и представители на други етнически общности.
Смятам, че ние сме морално задължени да изразим и своята готовност за хуманитарна помощ от страна на България след спирането на ударите.
Заедно с това ние трябва най-сетне, казвам най-сетне, защото го предлагаме повече от година, не просто да приемем декларация, а да формираме държавническа позиция, позиция, основана на добре осъзнатия национален интерес.
След нанесените удари, след заявените позиции и предприетите действия на съседни и на великите страни стана ясно, че конфликтът трудно може да бъде ограничен.
По-вероятно е той да се разшири, да се разлее и към други съседни територии с не по-малко сложни етнически и междунационални отношения.
Мирът, уважаеми дами и господа, не може да дойде на върха на ракетите и с тежкия товар на свръхмодерните самолети.
Наивно, ако не демагогско, е внушението, че подобна акция ще стабилизира Балканите.
Много се опасяваме, че тя по-скоро може да бъде катализатор на сепаратистки етнически тежнения, онзи детонатор, който може да взриви прословутото балканско барутно буре.
Както през цялата изтекла година, така и сега ние тревожно предупреждаваме, че военните операции, че тежките военни действия не могат да донесат трайно решаване на проблемите в Косово.
Намирам за цинични твърденията, че така може да се предотврати хуманитарната катастрофа.
За нас, чиито корени са тук, на Балканите, е пределно ясно, че всъщност голямата трагедия сега започва.
Парламентарната група на Демократичната левица настоява за прекратяване на военните действия срещу Съюзна република Югославия.
Въздушните удари, които вече достигат до любимите ни Западни покрайнини, предприети без санкции на ООН, представляват грубо нарушение на принципите на международното право и ред.
Ситуацията изисква Съветът за сигурност на ООН да поеме своята роля на основен фактор за намиране на мирно решение за кризата в Косово.
Ние сме за това страните в конфликта незабавно да спрат военните действия в тази провинция и да избегнат разрастването на човешката трагедия.
Задълбочаването на военния конфликт създава пряка заплаха за националната сигурност на Република България.
Българската социалистическа партия смята, че потенциалните рискове за нас са следствие от небалансираната, бездейна и на моменти безпомощна политика на правителството на СДС по отношение на цялостното развитие на конфликта.
Правителството непрекъснато повтаря в чисто декларативна форма, без необходимите и чакани от всички българи доказателства, че заплаха за националната сигурност няма.
Аз ще ви цитирам един текст: "Българското правителство констатира, че евентуални военни действия ще създадат пряка заплаха за националната ни сигурност и т.н., като се предлагат консултации с НАТО за предотвратяване, защита и компенсации на последиците от вероятните рискове и заплахи за националната сигурност".
Край на цитата, както казва един колега.
Аз питам: познавате ли този текст, господа министри - съжалявам, че го няма господин министър-председателят, - изпратен на един познат адрес в Брюксел?
Не твърдяхте ли и тогава, а това беше октомври 1998 г., публично включително и от тази трибуна, че пряка заплаха за България няма?
Кога сте казвали истината - питаме ние - дали тогава, когато обстановката беше по-спокойна или сега, когато въздушните атаки, разрушенията и жертвите вече са факт?
Въпросите, свързани със сигурността на страната, са много.
Ако е вярно, че заплахи няма, дали то е защото имате информация от сръбска страна, че няма да предприемат нищо срещу България?
Или, че НАТО дава сигурни, категорични гаранции?
Ако беше така, нямаше настойчиво да ги искате по всеки повод.
Или най-сетне, че нашата славна армия е в състояние, което позволява да парира всеки ответен удар?
Армията, която вие незнайно защо точно сега, в този момент свеждате до числения й състав, а може би и до състоянието й от времето на Ньойския договор.
Случаен ли е фактът, че точно сега вие решихте да създавате нова армия?
Защото това е смисълът на военната реформа, която приемате и доктрината, която предстои да се гледа в Народното събрание.
Непрекъснато се повтаря, че НАТО не е отправяло искане към нас за конкретен ангажимент.
Въпреки нашите настойчиви питания предварително точно и политически действено да обсъдим всички варианти, включително и най-неблагоприятните - да не дава Господ да се реализират, - правителството упорито отказва да дебатира.
Но и днес ние питаме: ако ни бъде поискано не само въздушно, но и териториално пространство, какъв ще бъде отговорът?
Не е ли най-добре ние предварително ясно и категорично да обявим, че не можем да участваме в подобна акция, че не можем да предоставим нито въздушни, нито териториални коридори (ръкопляскания от ДЛ), че нашата територия не може, няма да бъде източник на заплахи за нашите съседи?
Аз питам, изразявайки мнението на моите колеги: защо мнозинството отказва да запишем изрично този текст в декларацията, която ни предстои да приемем?
Не означава ли това зле прикрита отговорност да се предостави и коридор, и пространство като цяло, и въздушно, а може би и териториално пространство - така, както впрочем е записано в Рамковото споразумение, което се подготвяше дълго време, което правителството одобри, а след това незнайно къде скри?
И най-сетне, Българската социалистическа партия, уважаеми дами и господа, подкрепя цялостната евроинтеграция на България, включително и военнополитическата, с разбирането, че НАТО може да бъде елемент от една бъдеща система за колективна общоевропейска сигурност.
Впрочем на онези, които весело подвикват сега в залата, вероятно това са най-горещите привърженици на атлантическата идея, аз трябва да кажа, че тази идея никога не е била ерозирана толкова, колкото след ударите от тази нощ.
Когато изразявам тази подкрепа, аз съм длъжен да възразя остро и категорично срещу опитите днешният дебат да бъде подведен под знаменателя на отношението ни към НАТО, тон за което даде за съжаление и държавният ни глава.
Бъдещото ни приобщаване към НАТО не може да бъде цена за сигурността на нацията, на отделния българин днес, в този момент.
Нека мислим повече за отечеството си, дами и господа!
Ръкопляскания в Демократичната левица.
ПРЕДСЕДАТЕЛ ЙОРДАН СОКОЛОВ:Благодаря на господин Първанов.
За първа реплика има думата заместник-председателят господин Иван Куртев.
ИВАН КУРТЕВ (СДС):Уважаеми господин председател, уважаеми госпожи и господа министри, уважаеми народни представители!
Уважаеми господин Първанов, правя Ви реплика, защото Ви уважавам като сериозен политик, като човек, който не говори тук празни приказки.
Репликата ми е преди всичко за това, че много често във Вашето изказване звучаха думите "заплаха за националната сигурност".
Тези страхове, че Югославия, Милошевич или който и да е ще удари България най-малкото Вие трябва да знаете, че са неоснователни.
Затова защото Милошевич също е човек, също може да си направи преценката.
И ако някой тук, в тази зала, и то в тази половина допуска, че Югославия или югославските социалисти ще ударят България, значи той просто не си познава партньорите в съседната страна.
Или пък другото, което също прозвуча от ваши съпартийци, за Кърджали например.
Ама, чакайте сега, вие какво смятате, че господин Юсеин и господин Местан са сепаратисти?
Че ще правят друга държава?
Няма такова нещо!
Вие наистина не го казахте това, но то звучеше и ето ги в момента подвикват вашите съпартийци.
Има наистина една опасност за националната сигурност в България, една: и тя е във вашата партия, господин Първанов!
И винаги тя е била опасност за България!
Смях и реплики в Демократичната левица.
ПРЕДСЕДАТЕЛ ЙОРДАН СОКОЛОВ:Благодаря на господин Куртев.
За втора реплика има думата господин Георги Манов.
ГЕОРГИ МАНОВ (НС):Уважаеми господин Първанов, аз нямах намерение да вземам думата, но Вие направихте една аналогия с армията и с Ньойския мирен договор.
Е, разбира се, силно преувеличена по отношение на числеността.
Но като историк искам просто да Ви припомня, нали Вие сте един историк, който добре познава историята, кой ни докара до подписването на Ньойския мирен договор и при какви условия.
Викове и реплики в Демократичната левица: "Комунистите!".
ГЕОРГИ МАНОВ:Не, уважаема госпожа Дончева, докараха ни управници от типа на Милошевич.
Точно това искам да ви припомня.
Защото Ньойският мирен договор беше подписан без алтернатива и беше подписан от отговорен български държавник, а до Ньойския мирен договор стигнахме благодарение на ината и твърдоглавието в една война, предварително загубена от управници тип Милошевич.
РЕПЛИКИ ОТ ДЛ:Кои са те?
Господин Първанов има думата за дуплика.
ГЕОРГИ ПЪРВАНОВ (ДЛ):Уважаеми господин председател, уважаеми дами и господа народни представители!
Уважаеми господин Куртев, аз, откровено казано, не бих коментирал Вашите добри думи за Милошевич.
Това показва, че негови привърженици има във всички страни на залата.
Що се отнася обаче до въпроса за заплахите, аз просто Ви цитирах текст от писмо на правителството, в което изрично се признава наличието на потенциална заплаха за нашата национална сигурност.
Нито повече, нито по-малко!
На второ място, колкото и да сме уверени в добрата воля на нашите съседи, нещо, което аз не поставям под съмнение, нека да се опитаме да си представим варианта, в който ние предоставяме своето въздушно и териториално пространство и ставаме част от театъра на военните действия.
Аз питам: и тогава ли ще твърдите, че няма заплаха за нашата национална сигурност?
Що се отнася до сепаратизма, не можах да разбера въпроса Ви, но тук отново ще повторя онова, което съм казвал пред своите избиратели.
Аз приветствам идейно-политическото развитие на Движението за права и свободи в посока към либералната идея и изразявам нашата обща оценка, че със своите действия, със своите инициативи ръководството на движението в последните години наистина допринесе много за запазването на социалния и етническия мир в страната.
Така че, подобни аналогии моля да не правите!
А на господин Манов бих казал, че наистина може би беше по-добре да не взема думата, защото, господин Манов, първата и втората национална катастрофа, което Вие добре знаете, защото това го учихме в учебниците, в които историческата истина присъстваше, не в сегашните, бяха доведени от партии Либерална, Демократическа и други, чиито наследници са днес тук в залата и са в пространството, което заемате вие.
Ръкопляскания и реплики: "Браво!" в Демократичната левица.
Има думата господин Христо Смоленов.
ХРИСТО СМОЛЕНОВ (независим):Уважаемо ръководство на Народното събрание, уважаемо ръководство на изпълнителната власт, уважаеми колеги народни представители!
Без да щем, всички днес влизаме в историята, което не е кой знае какво постижение.
Лично аз смятам, че да си историческа личност е много неудобно, понеже историята е пълна и с дребни души, и с кървави драми, някои от които на Балканите се инфектират и рецидивират.
Ето защо без претенции за историчност аз искам да кажа, че България като част от Европа, Европа като част от света е в навечерието на голям катаклизъм.
И този катаклизъм е от геополитически характер.
Тук нашите политически противоречия малко могат да помогнат, но могат да навредят на България.
Геополитическата криза, свързана с новия световен ред, заплашва да разруши стария, без да е създала нещо ново.
Аз се чудя защо всеки път, когато се заговори за нов световен ред, нещата минават през война до следващата война.
Справка: спомнете си кой говореше за нов световен ред преди сега този термин да влезе в употреба.
РЕПЛИКА ОТ ДЛ:Хитлер.
ХРИСТО СМОЛЕНОВ:Аз искам да поставя въпроса така.
Нас естествено ни интересуват хуманитарните проблеми и предотвратяването на хуманитарна катастрофа.
Ние сме хора, които освен патриотизма си имаме и човещина.
Нас естествено ни интересуват и добросъседските отношения.
Ние живеем на една прокълната и благословена територия, наречена Балкани.
Нас обаче трябва и ни интересува, убеден съм, преди всичко съдбата на България на фона на този конфликт, развитието на нашите процеси и проблеми.
Ето защо аз искам да изразя моето безпокойство, искам да го освободя от партийно-политическо пристрастие, но искам да ви призова да направите същото, защото историческият момент е много тягостен.
Нещата се инфектират, подчертавам, от това, че според теорията на конфликтите с ниска степен на интензивност, тези конфликти могат, пак подчертавам, да се инфектират и да повишават степента си на интензивност.
Те могат да се пренасят отвън.
И когато тук се говори за сепаратизъм, ние нямаме предвид нашите съотечественици от друг етнически произход.
Ние мислим и за техните интереси, да не стават те пушечно месо, както някои други.
Трябва да защитим и тях, и себе си от това отвън да бъде привнесен вирусът на сепаратизма.
И когато става дума за гаранции, които господин Солана, респективно госпожа Олбрайт дава, аз бих ви помолил да поставите вие, господа от управляващото мнозинство, следния проблем.
На България са нужни гаранции не за това, че, видите ли, Милошевич може да ни удари.
Ние ще си го върнем.
Ние не се страхуваме от Милошевич.
Моля да обърнете внимание.
Българската армия, която аз познавам добре - бил съм секретар на Министерството на отбраната и мога да кажа, че тя все още е боеспособна, все още е мотивирана и моля, съобразете се с нея, с нейните победи и боен дух.
Тя може да защитава границите на нашата страна.
Проблемът е може ли НАТО, може ли евроатлантическата общност да ни даде гаранции, че в границите на България, на територията на тази суверенна страна няма да бъдат индуцирани подобни конфликти за в бъдеще?
Мисля, че ако ние воюваме за такъв род гаранции, ще направим една голяма добрина за България и за българския народ в единственото на неговите различни по етнически, по религиозен, по културен принцип компоненти - български граждани.
Защото след човещината, подчертавам, идва и този патриотизъм, който трябва да е спасителната нишка, която да ни отведе към някакъв изход.
Този погребан, но жив, жив погребан български патриотизъм, който никога не е бил агресивен, подчертавам, но който се задейства, когато ножът опре до кокала.
Уважаеми дами и господа, ситуацията е такава, че, според мен, в руините на стария световен ред, когато Съветът за сигурност и ООН се оказват или неуважени, или неспособни да запазят стария мир...
ПРЕДСЕДАТЕЛ ЙОРДАН СОКОЛОВ:Времето Ви изтече.
ХРИСТО СМОЛЕНОВ:... когато организации като НАТО, които са били отбранителни, изведнъж престават да бъдат отбранителни...
ПРЕДСЕДАТЕЛ ЙОРДАН СОКОЛОВ:Времето Ви изтече, господин Смоленов.
ХРИСТО СМОЛЕНОВ:... в руините на стария световен ред ние не можем и не бива да погребем България.
Затова призовавам за единство в такива сюблимни моменти.
Да забравим партийно-политическото противопоставяне!
Правя конкретно процедурно предложение.
ПРЕДСЕДАТЕЛ ЙОРДАН СОКОЛОВ:Времето Ви изтече отдавна.
Трети път Ви казвам.
ХРИСТО СМОЛЕНОВ:Добре, след това искам думата за процедурно предложение.
ПРЕДСЕДАТЕЛ ЙОРДАН СОКОЛОВ:Има думата господин Христо Иванов.
ХРИСТО ИВАНОВ (независим):Уважаеми господин председател, дами и господа министри, колеги!
За упражняване на сила в случай, че преговорите в Косово не доведат до мирно разрешение на конфликта се обявиха правителствата на европейските държави, като особено недвусмислена беше позицията на Германия, Англия и Франция.
Свиканото постфактум заседание на Съвета за сигурност на ООН очерта още в началото предварително известни позиции.
Русия е против военната намеса в Косово, а с изявлението на господин Анан се обобщи мнението на мнозинството, а именно - понякога се налага демокрацията и човешките права да се защитават с оръжие - перифраза на известната фраза на Сервантес.
След периода на студената война очевидно е налице една променена международна обстановка.
Една част от бившите членки на Варшавския договор са вече в НАТО, а други се подготвят за присъединяването.
От другата страна стои Русия, изтощена и с ръка, протегната за помощ към същите страни, които стовариха удари срещу Милошевич.
Разбира се, няма нищо по-добро от една обединена световна система за сигурност, която да бди над мира и човешките права и да раздава справедливост въз основа на ясни правни и морални критерии.
Такава световна система за колективна сигурност все още не е изградена.
И ООН, и НАТО са в процес на трансформация, която трябва да даде приоритет на политическия инструментариум при решаването на регионалните конфликти.
Трябва да признаем, че в международноправен аспект Уставът на ООН остави известни съмнения относно правомощията на НАТО за взимане на самостоятелни решения за военна намеса в конфликтни ситуации.
Но не трябва да забравяме и единната политическа и морална позиция на страните-членки на Съвета за сигурност от октомври 1998 г.
Резолюция № 1199 гласи категорично: "Положението в Косово представлява заплаха за мира и сигурността в региона".
Към това ние като българи бихме могли да прибавим: "Кризата в Косово ощетява икономическите интереси на България".
Тя бърка в джоба на всеки българин.
Уважаеми колеги, всяка война е трагедия.
Трагедия е, че на прага на XXI век се води война, при това на Балканите.
Лесно е да бъдат идентифицирани диктаторите и политическите авантюристи, но дори лазерно управляемите ракети не могат да разграничат невинни граждани от военни части.
Отговорността на парламента днес е да оцени две неща - първо, икономическите загуби, които търпим поради спадналото доверие в Балканите като зона на риска и здрача и, второ, да оценим досегашната и трасираме бъдещата позиция на България относно косовската криза.
Днес не е на дневен ред дискусията "за" или "против"
НАТО.
Каква беше досегашната българска позиция?
За мен са важни 5 нейни опорни точки.
Настояването за мирно решаване на конфликта.
Международните и регионалните дипломатически инициативи за постигане на споразумение.
Ясната позиция за запазване на териториалната цялост на Югославия.
Противопоставянето на екстремистки и радикализиращи се искания на албанците.
Отказът от пряко и косвено участие във военни действия.
Тези принципи трябва да са в основата и на днешната българска позиция.
За България е от жизнена важност как военните операции на НАТО ще инспирират адекватни политически разрешения на кризата.
Това днес не е ясно.
Позицията на заложници на пожарите в бившата Федеративна Югославия ни ощетяват икономически ежедневно.
Постигането на бързо и трайно решение е от първостепенно значение за българската икономика и социалния мир в страната.
В тази посока трябва да се насочат външнополитическите ни усилия.
Имайки предвид продължението на петте основни принципа, заложени в досегашната българска позиция, аз, стъпвайки върху декларацията, изготвена от контактната група, имам пет конкретни предложения.
Първо, споделям виждането на колегите, че т. 2 трябва да бъде изведена в началото на основния текст на декларацията, като под "неучастие косвено във военни действия" аз имплицирам и фактът да не бъдат предоставени територия, акватория и въздушно пространство за действия срещу Югославия.
Следващото ми предложение се отнася към т. 1.
Предлагам след изречението, което завършва с "... й да се предотврати по-нататъшното задълбочаване и разрастване на кризата в Косово...", т.е., то не завършва там, предлагам след думите "кризата в Косово" да се сложи точка и вместо остатъкът от изречението, да се прибави следното ново изречение: "Република България призовава към търсене на трайно и стабилно политическо разрешение на кризата, към нова политика за устойчиво развитие на Югоизточна Европа".
Към т. 4 имам разбиране, което споделиха и колеги от почти всички парламентарни групи.
Смятам, че тази точка трябва да отпадне, не защото това не е позиция на българския парламент, а защото тя звучи изолирано от контекста и без нея декларацията ни ще звучи по-суверенно.
И две по-малки предложения за поправки.
ХРИСТО ИВАНОВ:Не приемам комбинацията "хуманитарна трагедия".
Според мен, това е недопустимо словосъчетание.
ПРЕДСЕДАТЕЛ ЙОРДАН СОКОЛОВ:Господин Иванов, времето Ви изтече.
ХРИСТО ИВАНОВ:И вместо думите "изразява задоволство", предлагам да се замени с "изразява удовлетворение".
ПРЕДСЕДАТЕЛ ЙОРДАН СОКОЛОВ:Има думата господин Лютви Местан.
ЛЮТВИ МЕСТАН (ОНС):Уважаеми господин председател, уважаеми господин министър-председател, госпожо министър, уважаеми господин министър!
Независимо от това колко ще продължи във времето операция "Решителна сила", най-важният извод, бих казал, историческият урок вече е ясен.
Въпросът за правата и свободите на човека, на гражданите не е въпрос само и единствено на отделните държави.
Универсалният характер на тези права и свободи превръща тяхното погазване в проблем на цялата международна общност и поставя под съмнение суверенното право на отделната държава.
Защото, уважаеми госпожи и господа, никой суверен няма право да убива невинни жени и деца.
Точно това прави в Косово режимът на Милошевич.
Реакцията на НАТО в този смисъл е закономерна и не може да се определи като агресия.
НАТО защитава основополагащи за демокрацията ценности - човешките права, правото на самоопределение и преди всичко правото на живот.
Ето защо не съм съгласен с изказалите се преди мен колеги, които оспорват необходимостта от т. 4 в проекта за декларация, предложен от контактната група, чрез която се препотвърждава стратегическият избор на България за членство в НАТО, като цивилизационен избор.
Защото този избор е именно и преди всичко цивилизационен, защото НАТО е не просто военна организация, а носител и защитник на определена ценностна система - тази на демокрацията.
Изкушен съм да коментирам и две метафори, които днес влязоха в активно обръщение - България е остров на сигурността и спокойствието.
Да, и това е онзи факт, който ние с общи усилия по пътя си към НАТО трябва да се опитаме да превърнем в най-важния ни коз.
Възниква обаче въпросът: защо все пак България е остров на спокойствието?
1989 г. тя наследи от комунистическия режим не по-малко тежки етнически проблеми.
И може би няма по-подходящ момент от днешния дебат, в който аз още веднъж искам с гордост да заявя, че това е резултат и от усилията на тази политическа сила, на която принадлежа, и част от която е тук, в тази зала, че ние успяхме, разбира се, с общи усилия да превърнем болката от погазените ни права по време най-вече на "възродителния процес" във воля за обща държавност и тази политика продължава и днес.
А що се отнася до втората метафора - тази за влака, аз съм убеден, че влакът на Милошевич се движи назад към XIX век.
Този, в който правим опит да се качим, се движи в правилната посока - към XXI.
Призовавам ви да се качите и вие.
ПРЕДСЕДАТЕЛ ЙОРДАН СОКОЛОВ:Благодаря на господин Местан.
Има думата министър Надежда Михайлова.
МИНИСТЪР НАДЕЖДА МИХАЙЛОВА:Уважаеми господин председател, уважаеми господин министър-председател, уважаеми дами и господа депутати, господин министър!
Очаквах, че днес ще има един дебат наистина за съдбата на България.
За съжаление обаче, партийният патос отново взе връх.
Направиха се всякакви интерпретации, размахаха се всякакви спекулации и заплахи, изля се дори и политическа злоба и всичко това може би в името на народа - онзи народ, който в момента ни чака да види какво ще кажем и как ще реагираме.
Защото хората действително очакват от нас аргументи, очакват да чуят политическият елит в тази страна какви мерки взима или е взел за гарантиране на националната сигурност на България.
Но казват, че и пътят към ада е постлан винаги с добри намерения.
Големият въпрос действително днес е: кога всъщност започна войната в Косово и каква е била, и каква е позицията на България?
Уважаеми господин Лилов, политизирам с Вас, защото Вие действително сериозно поставихте въпроса.
Войната наистина започна много отдавна, преди повече от една година в Косово, но много отдавна на територията на Съюзна република Югославия и то не, забележете, от ракетите "Томахок", а от липсата на етническа толерантност и от незачитане на човешките права от едно правителство, което за съжаление вече всички печално познаваме.
Повече от една година на запад от нас гори.
Загинаха над 2 хил.души и стотици хиляди останаха без подслон.
И всички загинали, забележете - и сърби, и албанци, са югославски граждани.
Един народ, противопоставен на самия себе си.
Защото в танковете срещу косовските албанци има момчета, чиито сръбски майки ги изпращат да се бият срещу свои близки.
Кому беше нужно всичко това?
Целият този абсурд, който днес във вестниците излиза с големите и тревожни заглавия "Война!" и "Огън!" и логично е да се постави въпросът: къде е и какъв е българският национален интерес?
Искам да подчертая, защото се говориха много неща, че българската позиция по конфликта от самото начало беше принципна, последователна и откровена, и ясна, и затова тя получи одобрението и подкрепата не само от международната общност, от Европейския съюз и контактната група, но и от региона, и, забележете, дори от Съюзна република Югославия.
А тя е така, както беше посочено и тук, настояване за мирно и трайно уреждане на косовския конфликт.
Защото съседните държави в най-голяма степен са заинтересовани от дълготрайно и мирно уреждане на конфликта.
Аргументите в подкрепа на това са добре известни на всички ви - позиция за съхраняване на териториалната цялост на Съюзна република Югославия и непроменимост на границите на Балканите, позиция на противопоставяне на икономическото ембарго върху Белград, което би ощетило хората в Югославия, и би поставило региона заложник отново на поредния конфликт на територията на Съюзна република Югославия.
И, разбира се, защитата на човешките права, независимо от верската и етническата принадлежност, защото те всички са хора.
Защо това е българският национален интерес?
Не заради НАТО, господин Каракачанов.
Защото това е единственият начин да се гарантира стабилността на региона, а от него, от тази стабилност е функция и българската стабилност и съответно българският национален интерес.
И аз ви питам, наистина тук се коментираше колко били големи гаранциите от НАТО, какви са и кой ги е дал, а кои са другите гаранции за България в случай на преразпределяне на териториите, в случай на бежански потоци, които ще заплашат със своята сила всички съседни на Югославия държави и ще поставят на риск отново сигурността и стабилността на целия регион.
Каква трябва да бъде според вас позицията на българската политическа класа?
И няма нищо случайно, нищо изненадващо в това, че всички балкански министри на външните работи, че всички правителства на балканските държави изразиха своята единна воля, независимо от различията, от проблемите, от спорните въпроси, независимо от етническата си разлика, от верската си разлика.
Това показва наистина мъдростта на Балканите, което действително е един залог и за това, че нещата тук все пак имат надежда да се развият и към добро.
И накрая, уважаеми дами и господа, когато става дума за човешките права, за предотвратяване на хуманитарна катастрофа, за смъртта на невинни граждани, Европа, към която вие всички сте заявявали, че се стремим, е винаги била единна.
Нима българите, които заложихме като светъл момент в своята история солидарността на цивилизована Европа с жертвите на баташките кланета, ще отречем солидарността на същата тази Европа с жертвите на кланетата в Косово.
Единна е и днес Европа, както личи от вчерашната декларация на Европейския съюз, и социалдемократи, и християндемократи.
Защото в защитата на принципите на европейската демокрация наистина не може и не би трябвало да има цвят.
Подкрепа, разбира се, беше оказана от някои партии.
Разбрахме, че Зюганов днес е свикал митинг, разбрахме, че Грегор Гизи е внесъл искане в Конституционния съд, осъждащ решението на германското правителство.
Разбира се, това са фактите.
Историята ще ги оцени.
Това, което обаче очаква според мен от нас демократичната общественост не само в България, но и в целия свят, е не етническа или верска позиция, а европейска позиция, позиция в защита на националните интереси на България.
И аз вярвам, че в българския парламент има европейско мнозинство, което подкрепи, забележете, Конвенцията за националните малцинства, с което даде пример за етническа толерантност и именно тази етническа толерантност е залог за това, че никога български граждани няма да бъдат изправени срещу други български граждани.
Аз Ви питам, господин Първанов: ако в България имаше президент или лидер, който води война на една част от територията на страната, щяхте ли да го подкрепите?
И затова, пак повтарям, ние правим тази политика и защитаваме тази позиция не заради НАТО, не заради Европейския съюз дори, а заради защитата и гаранцията на собствените ни, български национални интереси.
ПРЕДСЕДАТЕЛ ЙОРДАН СОКОЛОВ:Благодаря на министър Михайлова.
Има думата господин Георги Пирински.
Имате четири минути.
ГЕОРГИ ПИРИНСКИ (ДЛ):Уважаеми господин председател, господин министър-председател, госпожо министър, уважаеми колеги!
Каквито и гаранции да търсим, има една гаранция, която е незаменима и която е най-важна.
А тя е единството на нацията, единството на обществото в случай на върховна опасност за държавата.
Днешният дебат, за съжаление, не ни води към една единна позиция.
Аз съм убеден, че ние днес можехме и все още можем да стигнем до позиция, която всички да споделим по три безспорни точки.
Първата, че България не бива - нито пряко, нито косвено, да участва във военни действия, свързани с кризата в Косово, и от територията й да произтичат каквито и да било военни заплахи - преки или косвени, за която и да е съседна страна.
Вярвам, че по тази точка може да има съгласие в този парламент.
Второ, че ние категорично се обявяваме против по-нататъшното разрастване на хуманитарната трагедия на територията на Косово и Югославия.
И затова настояваме за незабавно прекратяване на всякакъв род военни действия - и с крилати ракети, и с бронетехника, и незабавно възстановяване на елементарния контакт между противостоящите страни, с оглед да се предотврати загубата на още един човешки живот и да се предотврати онова, което и за нас, уважаеми дами и господа, е заплаха за нашата национална сигурност - бежански поток, който да се излее в Македония, да се стигне до дестабилизация на района, с всички последици за нашата национална сигурност.
И по този пункт можем да се съгласим.
Недейте да създавате впечатлението, че някой в тази зала, и то от лявата страна, има каквото и да е съмнение, че трябва да бъдат уважени всички законни права на всеки един гражданин - и на Югославия, и на всяка друга страна.
И третият момент, ние имаме всичкото основание да се съгласим по необходимостта от регионална политика, която да гарантира свободни, демократични, стабилни Балкани, стабилен мир, който, както се каза от ръководителите на някои водещи западни държави, не може да е друг, ако е стабилен, освен справедлив.
Ето защо моят апел и към госпожа Михайлова, и към господин Костов, и към Вас, господин председателю, е да не бързате да поставяте този текст, който имате намерение сега да поставите, на гласуване.
Да дадете още един шанс за единна позиция.
Шум и реплики в блока на мнозинството.
Възможно е, защото, както видяхме в случая, да речем с въпроса за ядрената енергетика, когато търсим възможната обединителна позиция, ние я постигаме.
И в резултат на това България стои пред международните си партньори изключително сериозно и стабилно.
Вземете днешния доклад на господин Алън или цитираните от него позиции - че той е готов да отиде на преразглеждане на сроковете.
Защо имаме нужда от единна позиция днес?
За да може България и утре, и вдругиден наистина да бъде стабилизиращ фактор, генериращ стабилност на Балканите.
И ако мен нещо ме безпокои в сегашната т. 1, то е, госпожо министър, че с нея ние си затваряме пътя към развитието на онова, което влезе в международната дипломация като "Софийската инициатива".
През юли 1996 г....
ПРЕДСЕДАТЕЛ ЙОРДАН СОКОЛОВ:Времето изтече, господин Пирински.
ГЕОРГИ ПИРИНСКИ:... в София се състоя балканска конференция, в която участваха всички страни от Контактната група.
Това е залогът за стабилност на Балканите.
ПРЕДСЕДАТЕЛ ЙОРДАН СОКОЛОВ:Благодаря на господин Пирински.
ГЕОРГИ ПИРИНСКИ:Ако Вие го поставите на гласуване, господин председателю, специално по т. 1 аз ще гласувам "против", наред с всички тези причини, и защото излизаме разединени...
Имате право да гласувате, както искате.
ГЕОРГИ ПИРИНСКИ:... но, обърнете внимание и Вие, и колегите в пленарната зала, че с този текст ние ще нарушим чл. 24, ал. 1 от Конституцията на Република България, който гласи...
ПРЕДСЕДАТЕЛ ЙОРДАН СОКОЛОВ:Господин Пирински, винаги си просрочвате времето и колкото пъти Ви се прави бележка, продължавате да си говорите.
Външната политика на Република България се...
Председателят изключва микрофоните, силен шум и възгласи в блока на ДЛ, Георги Пирински продължава да говори при изключени микрофони.
ПРЕДСЕДАТЕЛ ЙОРДАН СОКОЛОВ:Е-е-е!
Какво "Е-е-е!"?
Шум в блока на ДЛ, Георги Пирински завършва изказването си при изключени микрофони, ръкопляскания от блока на ДЛ.
Моля, тишина в залата!
ТАТЯНА ДОНЧЕВА (ДЛ,от място):Как ще се гласуват декларациите?
ПРЕДСЕДАТЕЛ ЙОРДАН СОКОЛОВ:По възможния най-прост начин ще се гласуват декларациите.
АСЕН АГОВ (СДС):Господин председателю, уважаеми госпожи и господа!
Дали чувам глас на разум току-що?
Дали чувам глас, който наистина ни тласка към едно съгласие?
Или чувам просто риторика, с която в момента се прави опит да се скрие нежеланието за съгласие?
Силен шум в блока на ДЛ, реплики.
ТАТЯНА ДОНЧЕВА (ДЛ,от място):Те са в нашата декларация.
АСЕН АГОВ:Ето сега трите пункта, които току-що бяха изложени.
И аз в тях чувам наистина гласа на разума.
България не бива пряко и косвено да предоставя своята територия.
Ето какво гласи текстът, който предлагаме на вашето внимание в резултат на работата на Контактната група:"Република България няма да участва пряко или косвено във военни действия в Съюзна република Югославия".
На второ място: "Република България призовава правителството на Съюзна република Югославия да подпише Споразумението за мир и с това да се предотвратят нови човешки жертви и разрушения".
Ето отговор и на втория въпрос.
Именно чрез тези действия може да се постигне справедлив мир, ако наистина се прекратят действията.
И ако чуваме този глас на разум, тогава моля наистина Парламентарната група на Демократичната левица: подкрепете тази Декларация, защото аз също вярвам, че единната позиция на България е крайно нужна на българското общество сега.
Има думата министър-председателят господин Иван Костов.
МИНИСТЪР-ПРЕДСЕДАТЕЛ ИВАН КОСТОВ:Благодаря Ви, уважаеми господин председателю.
Уважаеми дами и господа народни представители, уважаеми колеги!
Аз искам да обърна внимание на едно обяснение, което беше поискано тук от господин Георги Първанов.
Той попита защо българското правителство през април се е обърнало към Брюксел с писмо, в което е казало, че ще съществува пряка заплаха.
ТАТЯНА ДОНЧЕВА (ДЛ,от място):През октомври.
МИНИСТЪР-ПРЕДСЕДАТЕЛ ИВАН КОСТОВ:Да, през октомври миналата година.
Отговорът е много прост и аз просто се удивлявам как Ви убягва, господин Първанов.
Тогава имаше поискан въздушен коридор, транспортни коридори.
Имаше молба за логистична подкрепа.
Сега, ако Вие не правите разлика в сегашната ситуация, когато не е поискан такъв коридор и онова време, значи Вие не можете да си обясните защо тогава правителството е твърдяло, че ще произтече пряка заплаха, а сега не произтича пряка заплаха.
Тези неща са логически свързани.
От друга страна, Вие питате има ли гаранция България от страна на Съюзна Република Югославия.
Аз ви говорих сутринта какво знаем от контакта си с временно изпълняващия длъжността представител на Съюзна република Югославия.
Но Вие погледнете днешните медии и ще видите какво е отношението на Югославия към страните, през които влизат самолетите на нейната територия и вижте какво е отношението към България.
И веднага ще си отговорите на въпроса защо в единия случай правителствата са в правото си да се опасяват, че възниква пряка заплаха и защо ние в момента не се опасяваме.
Аз си мисля, че това са много ясни неща и просто се удивлявам как те не могат да бъдат видяни.
МИНИСТЪР-ПРЕДСЕДАТЕЛ ИВАН КОСТОВ:Това са логически свързани явления и човек трябва да може да се ориентира в тези взаимовръзки.
Иначе въобще не можете да се ориентирате в ситуацията, камо ли да я коментирате, ако не можете да правите тези елементарни разсъждения.
Извинявам се за това, че Ви обръщам внимание, но аз бях убеден, че на Вас това нещо Ви е ясно.
Оказва се, че не Ви е ясно.
Щом сте станали тук да питате - аз съм убеден, че Вие не сте популист, не се опитвате да вадите някакви евтини дивиденти - значи явно нещо недоразбирате в позицията на българското правителство.
Весело оживление в СДС.
Не го казвам с лошо чувство.
Аз просто се опитвам да Ви обясня.
Но от Вашето недоразумение, от това недоразумение, което съществува във Вашата глава, могат да произтекат маса недоразумения в това Народно събрание, а и недоразумения отвън каква е позицията и от какво е мотивирана на българското правителство.
Аз обаче съм много сериозно мотивиран да се изкажа от позицията, която тук чух от господин Александър Лилов, защото това беше честна позиция, споделена с голямо вълнение и очевидно позиция, която има за основата си едно виждане за българския национален интерес, който аз споделям.
И съм абсолютно убеден, че ако позициите на всички ни по отношение на българската кауза бяха еднакви, след честна и достатъчно продължителна дискусия ние непременно щяхме да достигнем до съгласие и по този въпрос.
За съжаление трябва да констатирам, че или ние не сме имали време за достатъчна дискусия, или не сме се отнесли достатъчно отговорно към дискусията, или ние имаме различна представа за българската национална идентичност в този момент.
На мен ми се ще да не е последното, защото това е най-драматичното нещо - в една страна по различен начин хората да си представят защо са българи.
Това ще бъде много лошо, ако е така.
Но тъй като аз виждам идентичност във възгледа си с този на господин Лилов, искам да му обърна внимание не върху друго, а върху реч, която аз произнесох тук, в това Народно събрание, на 16 март.
И аз съм абсолютно убеден, че ако той я е слушал, той щеше да види там думи, които не може да не сподели и не може да не разпознае своята собствена тревога в тревогата, която изразих аз тук пред Народното събрание.
Не искам да цитирам части от тази реч, но все пак ще се изкуша.
Тук има един извод, без който аз просто не мога да продължа нататък.
Ето какво казах: "С настояването косовските албанци да се откажат от радикалните си искания, които биха могли да станат пречка за започване на преговори, България изигра важна роля за постигане на тази балансирана и общоприемлива позиция, която беше постигната в Анталия".
Още: "Посланието ни към Белград" - когато пътува госпожа Надежда Михайлова там, преди те да вземат решение за участието си в преговорите в Рамбуйе - "бе мотивирано от убеждението, че резултатите от тези преговори могат да утвърдят суверенитета на Съюзна република Югославия над Косово и да лишат от шансове за придобиване на международна легитимност тези сили, които прибягват до сепаратизъм".
Мигар не сте съгласен с тези думи?
И след това: "Очакваме решение, което да утвърди такъв модел на междуетнически отношения в Югославия, който да върне тази страна на картата на Европа и благодарение на който обществените процеси в съседните страни да престанат да бъдат заложници на сегашния климат в региона".
Мигар не е това националният интерес на България?
И още: "От самото начало на кризата - това е честната българска позиция - ние смятаме, че е по-добре да се инвестира в балканските демокрации и в подкрепа на радикалните социално-икономически реформи, отколкото в умиротворителни и мироопазващи сили, както става сега".
Ние сме за политическо решение на конфликта в Косово, което единствено запазва териториалната цялост на Съюзна република Югославия.
Къде Вие виждате разминаване в тази позиция, която наистина е националноотговорна?
Ние чувстваме тази опасност, за която Вие говорихте тук.
ПРЕДСЕДАТЕЛ ЙОРДАН СОКОЛОВ:Моля!
ТАТЯНА ДОНЧЕВА (ДЛ,от място):В декларацията ви.
МИНИСТЪР-ПРЕДСЕДАТЕЛ ИВАН КОСТОВ:Сега ще се върна на декларацията.
Ние чувстваме тази опасност, заради това сме заели тази позиция.
Едновременно с това обаче аз не мога да не се съглася с това, което каза Димитър Стефанов тук.
Не бива да се прави евтин паралел между Република България - демократична, европейска, стремяща се да се интегрира в Европейския съюз страна, и Съюзна република Югославия, която е на прага на тези процеси.
Тя още не е стартирала даже.
Не може да се твърди, че в България има такава опасност.
Не може да се твърди, че българският президент ще започне война срещу част от своята собствена територия и Българската армия е способна да нанася такива удари, да извършва етническо прочистване.
Може ли някой сериозно тук, в тази зала, да твърди такова нещо?
Разбира се, това е абсурд.
И ако питате къде е гаранцията за това тези процеси, защото това са опасни процеси, етническият екстремизъм разбира се е опасно явление, къде е гаранцията?
Една от гаранциите е, че България е друга страна.
Една от гаранциите е, че има този парламент.
Една от гаранциите е, че този парламент има едно много внушително европейско мнозинство, което ратифицира Рамковата конвенция за правата на националните малцинства, защото това е сърцето на раздора.
И същото това европейско мнозинство аз очаквам, че ще подкрепи и сегашната декларация.
Това е гаранцията, според мен, ако питате къде е гаранцията.
Продължителни ръкопляскания от СДС, НС, ОНС и ЕЛ.
За процедура има думата господин Александър Каракачанов.
АЛЕКСАНДЪР КАРАКАЧАНОВ (ОНС):Уважаеми господин председател, уважаеми господин министър-председател, уважаеми колеги!
Всички тук декларирахме, поне на думи, че търсим общото в нашите позиции в интерес на България.
Нека да не опитваме да убеждаваме кой не е прав и кой е прав, а да опитаме да намерим поне минималното обединение около тези позиции.
И по причина, че времето наистина е недостатъчно и очевидно няма да имаме време за нови дебати, както се предложи от левицата, аз предлагам поне да направим най-простото - нека да гласуваме декларацията, внесена от съответните вносители пункт по пункт, защото в нея има пунктове, по които аз съм сигурен, че ще обединим сто на сто в тази зала.
Нека поне направим това минимално, което мисля, че ще бъде и в интерес на всички и най-вече на България.
ПРЕДСЕДАТЕЛ ЙОРДАН СОКОЛОВ:Сега започваме по реда на постъпването на предложенията към декларацията, внесена от контактната група.
Вносителите приемат ли предложението на господин Александър Томов т. 2 да стане т. 1, за да не гласуваме?
Да, приема се.
Има предложение също от господин Александър Томов да се създаде нова т. 4 със следното съдържание: "Република България се обявява за свикване на контактната група с оглед постигане на мирен изход от кризата", а сегашната т. 4 да стане т. 5.
Моля, гласувайте това предложение.
Гласували 173 народни представители: за 23, против 93, въздържали се 57.
Предложението не се приема.
Моля, гласувайте предложението на народния представител Христо Иванов в т. 1 на декларацията да се добавят думи, които не успях да запиша (смях)и не са дадени писмено.
Господин Христо Иванов дава писменото си предложение на председателя.
В т. 1 след думата "Косово" да се добави: "Република България призовава към търсене на трайно и стабилно политическо разрешение на кризата, към нова политика за устойчиво развитие на Югоизточна Европа".
Гласували 172 народни представители: за 15, против 74, въздържали се 83.
Моля, гласувайте предложението на народния представител Христо Иванов т. 4 в същата декларация да отпадне.
Гласували 192 народни представители: за 32, против 147, въздържали се 13.
ТРИДЕСЕТ И ОСМОТО НАРОДНО СЪБРАНИЕ НА РЕПУБЛИКА БЪЛГАРИЯ, КАТО се съобразява с декларациите на Народното събрание от 29 април 1993 г. и 23 октомври 1998 г.;се солидаризира с позицията по кризата в Косово, изразена от Съвета на Европейския съюз от 24 март 1999 г. в Берлин;изразява дълбоко съжаление, че дипломатическите усилия не доведоха до мирното решаване на кризата в Косово;съжалява за огромната хуманитарна и човешка трагедия, съпътстваща кризата в Косово във всичките й етапи;одобрява действията на българските държавни институции чрез активно участие в усилията за намиране на мирно решаване на кризата да се защити българският национален интерес;потвърждава, че благодарение на тези действия са избегнати политическите и военните рискове за България;изразява задоволство от заявената от генералния секретар на НАТО в писмото му от 24 март 1999 г. гаранция, че сигурността на всички страни - членки на НАТО е неразривно свързана със сигурността на всички страни партньори и сигурността на България е пряка и съществена грижа на Алианса.
Моля, гласувайте декларацията.
Гласували 222 народни представители: за 161, против 57, въздържали се 4.
Декларацията е приета.
За процедура има думата господин Стефан Савов.
Недоволство от ДЛ - иска се думата за отрицателен вот.
Чакайте, спокойно.
Никак не сте спокойни.
Шум и реплики от ДЛ.
Сега ще видим за какво иска думата господин Савов.
Като шумите, аз не мога оттук да разбера кой какво ми говори от място.
Вдигна ръка пръв господин Стефан Савов, ще чуем за какво е и ако не е за отрицателен вот или за прегласуване, ще Ви дам на Вас думата.
СТЕФАН САВОВ (НС):Уважаеми господин председател, уважаеми господин министър-председател, уважаеми колеги!
Това е въпрос за прегласуване, който аз повдигам, тъй като тук излезе на таблото, че пет души от Народен съюз са гласували "за" тази декларация, а това не отговаря на истината.
Точно така.
Моля ви се, нито говоря против левицата, нито нищо.
Защото тук, според мен неправилно, вносителите се съгласяват и не се съгласяват.
Вносителите не могат да се съгласяват или да не се съгласяват.
ПРЕДСЕДАТЕЛ ЙОРДАН СОКОЛОВ:Те са вносители, господин Савов.
СТЕФАН САВОВ:Те са вносители, но само парламентът може да реши този въпрос.
ПРЕДСЕДАТЕЛ ЙОРДАН СОКОЛОВ:Кой въпрос?
СТЕФАН САВОВ:Въпросът за смяната от първо на второ място.
ПРЕДСЕДАТЕЛ ЙОРДАН СОКОЛОВ:Е, как?
Вносителите имат право да се съгласят.
СТЕФАН САВОВ:Господин Соколов, мисля че грешите.
Вносителите могат преди, обаче не когато се гласува.
Нашите вносители не са съгласни.
Извинявайте, но това не е начинът.
ПРЕДСЕДАТЕЛ ЙОРДАН СОКОЛОВ:Аз съвсем коректно попитах вносителите съгласни ли са, за да не се гласува.
Беше ми отговорено, че са съгласни.
Сега, ако има вносител, който не е съгласен, да стане и да го заяви.
СТЕФАН САВОВ:Господин председател, прочетете правилника и ще видите, че вносителите нямат никакви права.
ПРЕДСЕДАТЕЛ ЙОРДАН СОКОЛОВ:Нямат права?
СТЕФАН САВОВ:Нямат права при гласуването, когато вече парламентът си казва думата.
Моля Ви се!
ПРЕДСЕДАТЕЛ ЙОРДАН СОКОЛОВ:Добре, поставям на прегласуване същата декларация.
Има направено предложение за прегласуване.
Моля, прегласувайте.
МИНИСТЪР-ПРЕДСЕДАТЕЛ ИВАН КОСТОВ (от място):Как, сега против ли ще гласуват?
ПРЕДСЕДАТЕЛ ЙОРДАН СОКОЛОВ:Гласували 230 народни представители: за 167, против 58, въздържали се 5.
Има още една декларация.
За обяснение на отрицателен вот има думата господин Евгени Кирилов.
ЕВГЕНИ КИРИЛОВ (ДЛ):Благодаря, уважаеми господин председател!
Гласувах "против" и не искам да бъда емоционален, както обикновено накрая завършват нашите заседания.
Искам много повече за нашите слушатели и зрители, отколкото за колегите тук, за които много неща са достатъчно ясни, да заявя причините за това.
Основното, по което ние днес се различавахме, въпреки океана от думи, който се изля, въпреки опитите дискусията да се насочи "за" или "против" НАТО и т.н., е следното: в решението, което се взима, в Декларацията е записано: "Република България няма да участва пряко или косвено във военни действия в Съюзна република Югославия".
Не във военни действия, насочени срещу Съюзна република Югославия.
Ние искахме да бъдем абсолютно ясни.
Нашето предложение беше: "Българските власти няма да допуснат въвличане на България в конфликта чрез предоставяне на нейната територия и въздушно пространство за военни действия".
Това трябва да стане ясно като основното ни различие днес.
Ние чухме последните дни редица изявления, в които правителството говореше, че все още не е пристигнало искане за въздушен коридор.
Чухме други изявления...
Не очакваме такова искане за въздушен коридор.
Но никой тук не се съгласи да прогласува една позиция, в която да се каже, че поради това, че сме съседна страна, ние не желаем да предоставяме територия или коридори, поради нашата ситуация.
С такава ситуация биха се съобразили даже ако сме страна-членка на НАТО.
За съжаление днес се изляха, както казах, много думи.
Аз мисля, че има една липса на политическа доблест, на една нормална доблест и искреност към хората, които ни слушаха.
Това е основната разлика.
Защо тя се прави, аз мога да гадая?
Може би прекалено много се страхуваме, че няма да ни споменат през април месец т.г.във Вашингтон.
Интересите на България налагат това.
ПРЕДСЕДАТЕЛ ЙОРДАН СОКОЛОВ:Обяснение за втори отрицателен вот - на Любен Корнезов.
ЛЮБЕН КОРНЕЗОВ (ДЛ):Ще изложа само няколко юридически и само юридически аргументи защо гласувах "против".
Тази Декларация, която преди малко мнозинството прие, не е в унисон с чл. 24, ал. 1 от Конституцията.
А той именно гласи: "Външната политика на Република България се осъществява в съответствие с принципите и нормите на международното право".
Повтарям: "на международното право".
И питам тези, които подкрепиха тази декларация: въз основа на кой международен договор или някаква конвенция се бомбардира една суверенна държава?
Известно ли е на тези, които подкрепиха тази декларация, основно в т. 1, че има чл. 39 от Устава на Организацията на Обединените нации, където ясно и категорично е казано що е агресия?
И когато се напада една суверенна държава без съгласието й, без санкцията на Съвета за сигурност към Организацията на Обединените нации, както повелява чл. 42 от Устава на Организацията на Обединените нации, това се квалифицира като агресия!
Известно ли е също на тези, които подкрепиха тази декларация, че Съюзна република Югославия е член на Организацията на Обединените нации, а не на НАТО?
И приключвам.
С тази декларация, особено в т. 1, означава, че ние одобряваме агресията, извършена спрямо Съюзна република Югославия.
Но не само агресия спрямо Югославия.
Това е и агресия към международния правов ред и Устава на Организацията на Обединените нации.
Справедливостта и моралът изискват да подкрепим храбрия сръбски народ.
Поне аз го подкрепям.
Викове: "У-у-у!" от СДС.
ПРЕДСЕДАТЕЛ ЙОРДАН СОКОЛОВ:Благодаря на господин Корнезов.
Обяснение за трети отрицателен вот.
Господин Башикаров има думата.
Моля за тишина и още малко търпение!
ПЕТЪР БАШИКАРОВ (ДЛ):Уважаеми господин председател, уважаеми колеги!
Гласувах "против" Декларацията на следните кратки основания.
По т. 1 - гласувах "против", защото не мога да изразя солидарност с усилията на НАТО, тъй като не мога да приема, че крилатите ракети гарантират сигурността на гражданите.
Ракети, които носят унищожение и смърт както за младите хора в униформа, така и за беззащитните мирни хора, жени и деца.
По т. 3. смятам, че е недопустима намесата във вътрешните работи на суверенна държава и текстът противоречи както на принципите на международната законност, така и на принципите на добросъседските отношения.
И по т. 4. гласувах "против", тъй като не мога да приема за цивилизован акт въздушните удари на НАТО върху суверенна европейска страна без санкцията на Съвета за сигурност на ООН.
За мен това е безсилие на международната общност, водена от Съединените американски щати, да създаде условия за мирното уреждане на конфликта.
ПРЕДСЕДАТЕЛ ЙОРДАН СОКОЛОВ:Благодаря на господин Башикаров.
Чета текста на втората декларация: "Народното събрание, като се съобразява с позициите на България, изразени в декларациите на Народното събрание от 29 април 1993 г. и 23 октомври 1998 г., взема предвид позицията по кризата в Косово, изразена от Съвета на Европейския съюз от 24 март 1999 г. в Берлин; изразява дълбоко съжаление, че дипломатическите усилия не доведоха до разрешаване на кризата в Косово; изразява съжаление за огромната хуманитарна и човешка трагедия, съпътстваща кризата в Косово във всичките й етапи; изразява голяма тревога от увеличаващите се рискове за стабилността и мира на Балканския регион".
Република България няма да участва под каквато и да е форма - нито пряко, нито косвено, във военни действия в Съюзна република Югославия.
Българските власти няма да допуснат въвличане на България в конфликта чрез предоставяне на нейната територия и въздушно пространство за военни действия.
Призовава към незабавно прекратяване на военните удари върху Съюзна република Югославия и подновяване на усилията за мирно решаване на кризата в Косово.
Моля, гласувайте.
Гласували 222 народни представители: за 61, против 131, въздържали се 30.
Декларацията не се приема.
За лично обяснение има думата господин Георги Първанов.
ГЕОРГИ ПЪРВАНОВ (ДЛ):Уважаеми дами и господа народни представители, уважаеми господин председател!
Вземам думата за лично обяснение, защото това е единствената възможна парламентарна процедура да отговоря на министър-председателя.
В своето заключително слово той изведе на преден план претенцията за честност в позицията и в политиката, но за съжаление представи крайно недобросъвестно и коментира онова, което прозвуча в моето слово.
Може би защото, както обикновено, той отсъстваше от залата.
Господин министър-председател, аз не съм коментирал толкова разликата във Вашата позиция октомври миналата година и сега, а различията, които имаше във Вашата позиция през есента на миналата година.
Подчертавам още веднъж - по едно и също време, във времето, в което Вие пишехте писмото, този вопъл до Брюксел, в което се твърди, че има заплаха за нашата национална сигурност, тук, от тази трибуна публично в печата се твърдеше, че заплаха за нашата национална сигурност няма.
Значи в един от двата случая Вие сте лъгали.
Това - първо.
Второ, искам да припомня, че по това време, по което Вие сте написали този текст, сътворихте Вашата гордост - Концепцията за национална сигурност, в която изписахте изрично същата тази постановка, която впрочем днес е в основата на вашата военна доктрина и която е мотото във всичките изявления на представителите на Министерството на отбраната.
Но има нещо, което е особено важно като признание от Ваша страна днес.
Днес Вие признахте, че миналата година през октомври, предоставяйки въздушен коридор за НАТО, сте създали заплаха за нашата национална сигурност.
Ръкопляскания от ДЛ, възгласи: "Браво!".
Това го казахте директно.
И проблемът не е в това, че подвеждате народните представители.
Проблемът е в това, че очевидно Вие не сте наясно с нещата.
Хубаво е наистина да се знае Конституцията и кой предоставя коридори, господин Първанов.
Следващото заседание е утре от 9,00 ч. сутринта.
Закривам заседанието.
Закрито в 19,51 ч.
Председател:Йордан Соколов.
Заместник-председател:Иван Куртев.
Секретари:Илия Петров и Калчо Чукаров.
Възможни са технически грешки, допуснати в интерес на бързината !!!
На 25 март 1999 г. Народното събрание прие със 167 гласа "за", 58 - "против" и 5 - "въздържали се".
ТРИДЕСЕТ И ОСМОТО НАРОДНО СЪБРАНИЕ НА РЕПУБЛИКА БЪЛГАРИЯ, КАТО се съобразява с декларациите на Народното събрание от 29април 1993 година и 23 октомври 1998 година, се солидаризира с позицията по кризата в Косово, изразена от Съвета на Европейския съюз от 24 март 1999 година в Берлин;изразява дълбоко съжаление, че дипломатическите усилия недоведоха до мирното решаване на кризата в Косово;съжалява за огромната хуманитарна и човешка трагедия,съпътстваща кризата в Косово във всичките й етапи;одобрява действията на българските държавни институции чрезактивно участие в усилията за намиране на мирно решаване накризата да се защити българския национален интерес;потвърждава, че благодарение на тези действия са избегнатиполитическите и военните рискове за България;изразява задоволство от заявената от генералния секретар на НАТО в писмото му от 24 март 1999 година гаранция, чесигурността на всички страни членки на НАТО е неразривносвързана със сигурността на всички страни партньори исигурността на България е пряка и съществена грижа на алианса.
Република България няма да участва пряко или косвено въввоенни действия в Съюзна Република Югославия.
Република България, споделяйки принципите надемокрацията, правовата държава, защитата на човешките права,хуманитарните ценности и идеали, изразява своята солидарност с Евроатлантическата общност в усилията й да се предотвратипо-нататъшното задълбочаване и разрастване на кризата в Косово ипризовава към нова политика на устойчиво развитие на Югоизточна Европа.
Република България призовава правителството на СРЮ даподпише споразумението за мир и с това да се предотвратят новичовешки жертви и разрушения.
Република България потвърждава цивилизационния систратегически избор за пълноправно членство в НАТО.
Днес министър-председателят Иван Костов информира народните представители за общата оценка на Съвета по сигурността към Министерския съвет относно кризата в Косово.
Следва стенограмата на днешното заседание с изказването на министър-председателя Иван Костов.
МИНИСТЪР-ПРЕДСЕДАТЕЛ ИВАН КОСТОВ: Уважаеми дами и господа народни представители, вчера се състоя Съвет по сигурността към Министерския съвет, който направи отново обща оценка на динамиката на рисковете и определени изводи, с които искам да ви запозная.
Първо, по отношение на военните рискове - няма военни рискове за България.
Вместо да съчувстват обаче на сръбските и албански майки, че синовете им гинат в гражданската война, ние виждаме напълно неоснователни притеснения на български майки, които твърдят, че няма да изпратят синовете си да се бият срещу братския югославски народ.
В същото време недоумяваме защо същите тези български майки изглежда нямат нищо против - цитирам печата - синовете им да се записват доброволци, за да отстояват справедливата кауза на господин Милошевич.
Шум и реплики сред опозицията.
И то при положение, че сръбските учебници, например в географията за седми клас, българите се наричат "врагове".
Правителството не кара майките да правят нито едното, нито другото.
Позицията на България изключва каквато и да е пряка или косвена намеса във военните действия в Съюзна република Югославия и аз съветвам всички да не си хабят излишно нервите.
По отношение на икономическите рискове - икономическите рискове за България ескалират така, както беше предвидено.
Страната ни понесе до 29 март включително икономически щети за 11 млрд. 417 млн.и 79 хил.лева от преки загуби на железопътния, автомобилния, въздушния и речния транспорт.
Днешното състояние на транспортната ни система с Европа е близко до състоянието, което беше по времето на югоембаргото.
Спедитори и товародатели отказват маршрутите през Съюзна република Югославия и избират по-дълги северни маршрути.
Правителството увеличава усилията си да получи подкрепа от Европейския съюз и Европейската комисия и съгласие от Румъния за строителство на втори мост на Дунав при Видин - Калафат.
По отношение на хуманитарните рискове ще говоря във връзка с политическите рискове.
С безпокойство информирам Народното събрание, че страната ни е обект на агресивен психологически и пропаганден натиск за промяна на българската външнополитическа позиция по отношение на югославската криза.
Прави се опит да се сплашат и дори да се дестабилизират българските институции.
Това ескалира политически рискове за България.
Натискът идва съгласувано отвътре и отвън.
Отвътре се експлоатира абсурдната представа, че България не действа по собствена воля, не защитава своите интереси, а изпълнява внушения от други страни.
Шумна реакция на опозицията.
С това се посяга на наша исконна ценност - името и авторитета на България като независима държава.
Реплики от опозицията.
Дори тук, в Народното събрание, започна да се твърди, че нарастват заплахите за България.
Но трябва да изясним от кого са, тъй като е абсурдно да се твърди, че НАТО заплашва България, остава че заплахите идват от западния ни съсед.
С асоциация от Втора световна война се прави опит да се насажда страхова психоза в българското общество и да се изтупват от прахта интернационалистически проюгославски лозунги с характерната им антибългарска същност.
Шум на неодобрение от опозицията, председателят неколкократно моли за тишина в залата по време на изложението на министър-председателя.
Комунистическият интернационализъм ни се пробутва като псевдославянство и псевдоправославие.
С етнически и религиозни геополитически оси се обслужват чужди великодържавни доктрини и се оправдава теорията и практиката на етническото прочистване.
Тази съмнителна смес е предназначена да подмени ключови български национални интереси, първостепенното значение на България в Югоизточна Европа и сигурността и стабилността в региона.
Спекулира се с естественото за всеки човек миролюбие, за да се внуши съпричастност на българския народ с политиката на Милошевич.
Инспирираната отвън и режисирана отвътре кампания цели да отклони общественото внимание в България от онези последствия от етническото прочистване в Косово, които дестабилизират Република Македония чрез насочване на бежанския поток към нейна територия и промяна на етническия й състав.
Стигаме до парадокса вместо да съчувстват на Македония, български медии да жалят за щетите, понесени от югославската военна машина.
Правителството констатира агресивна просръбска компания вътре в страната за дескредитиране на българската външна политика по конфликта в Косово.
Уважаеми господа народни представители!
Оставям на вас да прецените случайно ли бе, че само броени дни след като от тази трибуна аз бях обвинен в лъжа и се твърдеше, че съм предоставил въздушното пространство на България за нападение срещу Югославия, югославското външно министерство направи опит да връчи протестна нота със същото съдържание, въпреки опроверженията на югославския генерален щаб и дори на вицепремиера на Съюзна република Югославия.
Ето това са измеренията на подстрекателството, за което аз говоря - подстрекателство, което не е нищо друго освен призив за разплата със собствената си страна.
Що се отнася до т.нар.масова солидарност с каузата на Милошевич, тя е всичко друго освен спонтанна.
Не един и два са фактите, че декларациите, които се тиражират в подкрепа на справедливата сръбска кауза в Косово - цитирам - се пишат в югославското посолство.
Аз не обвинявам югославското посолство, а наивниците, които обслужват политиката на Милошевич.
Иначе югославските дипломати добре вършат своята работа и ние имаме добри контакти с тях на правителствено равнище.
Завидна е активността на посолството в участието при организирането на протестни демонстрации срещу външната политика на нашата страна, но аз пак не обвинявам тях в това, а тези, които доброволно приемат роли в този евтин сценарий.
Ето още няколко факта: още преди началото на операцията на НАТО в Югославия посолството на страната у нас е изпратило до мисиите на Франция, Великобритания, Русия, Германия, САЩ и Италия в София материали по косовския проблем, представени като обръщение на сърбите в България.
Освен категорична подкрепа за политиката на Милошевич те целят да демонстрират съществуването на сръбско малцинство в Република България.
В новинарска емисия на Радио "Белград", излъчена в 17 ч. на 28 март, цитираща ТАНЮНГ се съобщава, че над 200 българи, имащи звания на старши и висши офицери от армията и полицията са подписали декларация в подкрепа на правителството на Съюзна Република Югославия и провежданата от него политика.
На 29 март белградското радио "Новости" съобщава за атака срещу Ниш на натовски самолети, влетели от българската територия.
Последвалото опровержение на Генералния щаб на Югоармията е било оповестено от БТА, но не и от сръбските медии.
В град Пирот са разпространени слухове за евентуални бъдещи удари и за нападение от българска страна, което е породило крайно негативни настроения.
Вчера в Югославия е било съобщено, че град Враня е бил бомбардиран от самолети, отново влитащи от България.
В желанието си да обосноват политиката на Милошевич, югославските дипломати търсят всякакъв начин за тиражиране на измислена информация.
В резултат на това например напоследък бяха разпространени данни за български наемници, които са представени като доброволци от различни градове на страната.
Установено е, че определен дипломат от Посолството на Съюзна република Югославия в София отговаря и участва в организацията на масови прояви в подкрепа на сръбската позиция.
Служители от Посолството на Съюзна република Югославия са поискали от собственика на Нова телевизия Дарко Таминджич да бъдат спрени коментарите срещу режима на Милошевич и да не се излъчват репортажите на CNN, а само тези на сръбските медии.
Посолството на Съюзна република Югославия е изготвило материал, предназначен за разпространение сред нашата общественост, който да бъде представен като апел на български интелектуалци в защита на сръбската кауза.
Един особено характерен случай: местната организация на Българската социалистическа партия в град Брегово инициира среща с ръководството на Социалистическата партия на Сърбия в град Неготин, на която връчва послание в подкрепа на сръбската политика от името на бреговската общественост.
На практика един партиен документ се представя като документ на институцията на местната власт.
Въпреки че възприемаме всичко това като провокация към сдържаната ни политика, България запазва тази своя позиция и твърдото си намерение да следва своята политика за справедливо разрешаване на проблемите на запад от нашата граница.
Отново тук искам да призова Съюзна република Югославия да не прави опит да въвлича България и да провокира България с политически рискове.
И не на последно място искам да кажа, че в тази антибългарска кампания активно са се включили смачканите престъпни групировки, които, подкрепяйки тази политическа линия, се стремят към обществена легитимност отново, като разчитат, че в създаващата се почти ембаргова ситуация ще извлекат своите печалби и отново ще криминализират стопанските отношения в България.
Декларирам, че правителството в никакъв случай няма да допусне да се повтори сценарият от 1992-1995 г.
Реплики и тропане по банките в опозицията.
ПРЕДСЕДАТЕЛ ЙОРДАН СОКОЛОВ(звъни): Откривам заседанието.
Откривайки днешното заседание, особено ми е приятно да приветствам в него председателя на Парламентарната асамблея на Съвета на Европа лорд Ръсел Джонстън.
Всички стават прави.
Българските парламентаристи са особено щастливи, уважаеми господин председател, да Ви видят в България само няколко месеца след избирането Ви на председателския пост на Парламентарната асамблея на Съвета на Европа.
Във Вашето посещение виждаме израз на внимание и приятелски чувства към нашата страна, както и на загриженост за тревожните дни, които преживява Балканският регион.
С досегашната си активна дейност в Парламентарната асамблея на Съвета на Европа и в Асамблеята на Западноевропейския съюз лорд Ръсел Джонстън е добре известен на всички български парламентаристи, които участват в работата на тези парламентарни институции.
Ще ми разрешите все пак да представя с няколко думи нашия именит гост.
Той е завършил висшето си образование в Единбургския университет с магистърска степен, с отличие по история.
Активен участник в студентски организации, като е председател на Университетския либерален клуб през 1955-1956 г.
Завършва военната си служба през 1958 г. като заместник-командир на Британската разузнавателна част в Берлин.
Преподавател по история в Единбург през 1961-1963 г.
През 1964 г. е избран за член на парламента от Либералнодемократическата партия в избирателния район Инвърнес - Шотландия, където до месец юни 1983 г. е най-дългогодишният член на парламента в този район.
След това, до 1998 г. се избира в други два шотландски района.
От 1961 г. е член на Изпълнителния комитет на шотландската Либерална партия, като се избира за неин президент през 1970 г. и за лидер на нейната парламентарна група през 1974 г.
Последователно е парламентарен говорител на Групата по въпросите на образованието, на отбраната, на външните работи и Британската общност, по въпросите на Шотландия и Европейската общност.
През 1988-1994 г. той е президент на шотландските либералдемократи и заместник-лидер на тяхната парламентарна група през 1986-1989 г.
Бил е говорител на Групата по външните работи и Британската общност, по европейските въпроси, отношенията Изток-Запад и по Централна и Източна Европа.
От 1973-1979 г. нашият гост е член на Европейския парламент, а след 1984 г. е член на Асамблеята на Западноевропейския съюз и на Парламентарната асамблея на Съвета на Европа.
Той е бил председател на Комисията за връзки с парламента и обществеността на Асамблеята на ЗЕС, на Подкомисията за младежта и спорта и на Комисията по образованието и културата на ПАСЕ.
През 1994 г. е лидер на Либералната демократическа и реформаторска група към ПАСЕ.
През 1985 г. той получава рицарско звание, а през 1997 г. титлата пожизнен пер на Обединеното кралство като лорд Ръсел Джонстън от Макгиниш - Шотландия.
През месец февруари 1999 г. лорд Ръсел Джонстън бе избран за председател на Парламентарната асамблея на Съвета на Европа.
Уважаеми господин председател, Вие възглавихте Парламентарната асамблея на Съвета на Европа в един много отговорен период от живота на най-старата европейска международна организация.
Честването на 50-годишнината на Съвета на Европа, отбелязана преди един месец, стана повод за задълбочена преценка на досегашната дейност и на перспективите на развитието на организацията в началото на идващия век.
Европейските държави гледат с надежда и увереност в бъдещето на Съвета на Европа.
Същевременно кризата в Косово изправи Съвета на Европа, както и другите европейски и евроатлантически организации, пред сериозни предизвикателства за по-нататъшната съдба на мира, стабилността и демокрацията в тази част на Европа.
Съветът на Европа се обяви решително в подкрепа на становищата, възприети от международната общност по отношение на Съюзна република Югославия, както това проличава в резолюциите по въпросите на кризата в Косово и положението в Съюзна република Югославия, приети на Априлската сесия на ПАСЕ.
Тази резолюция напълно съответства на позицията, следвана от Република България по този въпрос и неколкократно изразена от правителството и парламента.
Надяваме се, че на основата на условията, издигнати от международната общност и споделени в поменатата резолюция на ПАСЕ, ще се стигне до политическо уреждане на косовския конфликт.
А новините от вчера са още по-оптимистични в тази насока.
Програмата за стабилност на Югоизточна Европа, приета от Комитета на министрите на Съвета на Европа на юбилейната сесия в Будапеща, също е важен момент от дейността на тази организация.
Уважаеми господин председател, България е благодарна за подкрепата, която Съветът на Европа й оказва за нейното демократично развитие и за приобщаването й в Европа.
Ние високо ценим сътрудничеството със Съвета на Европа и нейната Парламентарна асамблея.
В тази връзка бих искал да изразя нашето удовлетворение от приемането на юбилейната сесия на Комитета на министрите на Декларацията и Програмата за обучение за демократическо гражданство, в основата на която стоеше и една българска инициатива за правата и отговорностите на гражданите.
Предстои Народното събрание да се занимае с проекторешение, с което да възложи на Министерския съвет прилагането на тази програма в нашата страна.
А сега, разрешете ми да дам думата на уважаемия председател на Парламентарната асамблея на Съвета на Европа лорд Ръсел Джонстън.
Заповядайте.
ЛОРД РЪСЕЛ ДЖОНСТЪН (посрещнат с ръкопляскания): Господин председателю, скъпи парламентаристи, европейци, приятели!
Много ви благодаря за вашата покана да говоря пред Народното събрание.
Днес ние празнуваме 50-годишнината на Съвета на Европа - организацията, създадена след Втората световна война с най-благородната задача - да утвърди и защити свободата, демокрацията и правата на човека в нашия континент.
През първите четири десетилетия от нашето съществуване ние успяхме да помирим Западна Европа.
Никога не бива да подценяваме колко голямо постижение беше помирението между Германия и Франция, които в продължение на три войни сееха трупове на техните младежи по бойните полета.
И това е забележително.
Дори и днес е невероятно за чужденеца да пътува от Рейн, от Страсбург до Кил на германската страна без паспорт, без митническа проверка.
Аз наистина се вълнувам, когато видя това.
Разширяването на изток, което представлява второто историческо постижение на нашата организация, ни доближава бавно, но сигурно съвсем близо до идеала за една неразделена, свободна и стабилна Европа.
Но нашата задача далеч не е изпълнена.
Както Вие казахте, господин председателю, трагедията в Косово е може би най-драматичният, но не единственият пример за трудната задача, която ни предстои занапред, преди утрешна Европа, обединена и вдъхновена от ценностите на нашата организация, да се осъществи.
Тази Европа трябва да бъде щедра към нуждаещите се и готова да действа решително, когато са заплашени правата на човека.
Една егоистична, ориентирана към себе си, разделена Европа никога няма да постигне нашите цели.
Свободата, било то свобода от бедността или гнета, не може да бъде опазена в изолация или да бъде ограничена до едно тясно географско пространство.
Благоденствието и бедността, демокрацията и диктатурата, свободата и потисничеството просто не могат да съществуват съвместно.
Откакто се присъедини към Съвета на Европа България отбеляза огромен напредък в изграждането на своята демократична система и във възстановяването на зачитането на върховенството на закона и правата на човека.
В тази дейност ние оказахме помощ и се гордеем с това.
И се радваме, че успяхме.
Но вие сте парламентаристите, вие сте хората, които в действителност го направихте.
И аз отдавам дължимото на вашите усилия.
Зная, че наскоро в Университета британският премиер г-н Блеър говори за Уйлям Гладстон и неговото близко приятелско отношение към България и българите.
Несъмнено аз съм изцяло съгласен с това, което британският премиер каза за Уйлям Гладстон.
В края на краищата той е най-великият британски либерал, може би ще ми простите една партийна бележка, въпреки че съм председател на ПАСЕ и по време на своя мандат трябва да оставя настрани партийната си принадлежност.
И все пак, ако по време на първите години след присъединяването си България по-скоро получаваше помощ, консултации, днес, както и Вие споменахте, господин председателю, везните се накланят в другата посока и Съветът на Европа се ползва от вашето членство най-малко толкова, колкото то ползва и вас.
Декларацията и програмата за обучение за демократично гражданство, приета по българска инициатива на юбилейната сесия на Комитета на министрите в Будапеща само преди месец, е един от примерите, които потвърждават това.
Разбира се, винаги има възможности за по-нататъшно подобряване.
Проблемите не са решени изцяло.
Подготвя се доклад на Комитета по мониторинг и аз съм сигурен, че той обективно, критично, но и чувствително ще отрази тези проблеми.
Вашата страна днес е в един критичен период на утвърждаване на постигнатото през последните няколко години.
В същото време вие сте изправени пред едни големи предизвикателства и се справяте смело и решително, за което заслужавате нашата подкрепа и възхита.
В момента България създава стабилност в една част на Европа, в която отчаяно липсва стабилност.
Пред лицето на кризата в съседна Югославия вие не сте пасивен наблюдател.
Вашите дипломатически усилия, както двустранни, така и многостранни, аз си спомням усилията на срещата в Анталия например, са голям принос за укрепване на диалога и сътрудничеството между страните в района.
Вашата страна е спечелила всеобщо доверие и аз повтарям това, вашата страна е спечелила доверие.
Не подценявайте това!
Не подценявайте и отговорностите, с които е свързано това доверие.
Огромно е значението на вашите усилия.
Сега Балканите се нуждаят от стабилност, ако кризата трябва да бъде овладяна, а след като конфликтът приключи, Балканите ще се нуждаят от стабилни котви, такива, каквито вие осигурявате.
Конфликтът, разбира се, доведе до големи икономически загуби за българската икономика, както и за съседна Румъния, защото са прекъснати много търговски и транспортни връзки.
И когато конфликтът приключи, непременно трябва да бъдете включени в програми за регионално възстановяване и развитие, които международната общност трябва да финансира със значителни средства.
Неотдавнашните споразумения с Македония, аз отбелязвам, че председателят на македонския парламент, с когото неотдавна се срещнах в Македония, е на посещение в България през тези дни, са един пример за другите страни в района как се решават проблемите преди те да се влошат и да стигнат до конфликт.
Вие доказахте политическа мъдрост и смелост в интерес на вашите граждани, района и Европа като цяло.
По същия начин извиненията на вашия президент и министър-председателя пред стотици хиляди етнически турци, прогонени от България през последните години на комунистическия режим, бяха според мен постъпки на истински държавници и вие трябва да се гордеете с това.
Парламентарната асамблея на Съвета на Европа обединява народни представители с различни политически становища от 41 европейски държави.
Нашата позиция по военните действия на НАТО естествено се проявява в разнообразни форми - от активна подкрепа до категорично отричане.
Но никой, повтарям, никой не се радва от това, че се употребява сила.
Като организация, която се занимава с правата на човека, ние можем да приемем такива действия единствено като последно средство.
Не бива обаче да забравяме как започна този конфликт.
След Словения, Хърватска и Босна режимът на Милошевич, използвайки етническата омраза и конфронтацията, реши да опразни един цял район от мнозинството от населението му, почти 1 милион души.
Това беше направено хладнокръвно, пресметнато и планомерно.
За всеки нормален гражданин е много трудно да си представи как един град като Печ на юг с 60 хил.души население е опразнен, къща по къща.
Можете да си представите ужаса, писъците, страха!
Ето оттам се започна.
Ние всички искаме политическо решение и можем само да се надяваме, че инициативите през последните дни на господин Черномирдин и господин Ахтисаари ще донесат плодотворни резултати.
Вчера чухме някои насърчителни новини, но все пак е твърде рано да се каже дали вече е близо най-сетне краят на кризата.
Аз се надявам това да е така.
Международната общност обаче не бива да приема никакви частични решения или частично изпълнение на споразуменията, които ще позволят на Милошевич да продължи със своята кампания или да укрепи това, което вече е постигнал.
Не бива да забравяме, че през последните години отново и отново той използваше преговорите не като средство за постигане на решение, а като средство да продължава да върши това, което е решил.
Спомням си споразумението, което той подписа с руския президент Елцин през юни м. г.
Всички тогава мислехме и се надявахме, че това вече е решаване на проблема.
А Милошевич просто печелеше време.
Нуждаем се от ефикасна сигурност, която да позволи на бежанците да се върнат по домовете си.
И нещо изключително важно - не бива да допуснем Черна гора, Войводина и Санджак да станат следващите жертви на разрушителната политика на Белград.
Както ПАСЕ неуморно повтаря през последната година и половина, единственият начин да се постигне това е чрез истински и дълбоки демократични реформи в самата Сърбия.
Само преди няколко дни, когато говорих пред румънския парламент, споменах голямата смелост и големите страдания на сръбския народ в историята и особено по време на Втората световна война.
През пролетта на 1941 г. само за един ден, само за един ден 7 хил.души бяха екзекутирани в сръбския град Крагуевац.
Седем хиляди в Крагуевац!
Сред тях бяха 300 ученици, извадени на сила от класните стаи.
Единственото, което беше останало от тях, са последните думи към техните семейства, надраскани по листчета от тетрадки.
Има паметник, издигнат на това място, с настойчивото послание никога вече такова престъпление!
Как можем да си представим такова страдание, така дълбоко врязано в колективната памет на сръбския народ, с тяхното желание да пренебрегнат, да приемат и да извършват подобни престъпления срещу косовските албанци след половин век?
Да не забравяме Сребреница, Германия.
Германия на прекрасната музика на Бетовен - химнът на Европа е неговата музика.
Бах, и просветени мислители като Кант се поддадоха все пак на Гьобелс.
Също както Шешел в Сърбия има своите фанатични поддръжници, във всички страни, уви, във всички страни, включително и в моята, има догматици, малцина, които при конкретни обстоятелства могат да вземат превес и да заразят хора, които иначе са тихи, кротки и толерантни.
Да ги заразят с колективна лудост.
И да се изправиш срещу тази колективна лудост изисква голям кураж.
Имаме много примери за това от комунистическите времена, от нацистките и отпреди.
Един български политик - Димитър Пешев, беше един от тях.
Неговата смела намеса спаси българските евреи, почти 50 хил.души, от депортиране до нацистките лагери на смъртта.
И той успя да направи това.
Ръкопляскания от мнозинството и част от Евролевицата.
И той успя да направи това, разбира се, поради своята лична смелост и решителност, но също така благодарение на реакцията на българите, които верни на традиционната си толерантност и решителното отхвърляне на антисемитизма ясно показаха, че те са загрижени за съдбата на своите съграждани.
Толерантността на вашата страна често е била поставяна на изпитания, но никога не е била побеждавана.
Примерът на Димитър Пешев и 42-та депутати от Двадесет и петото българско Народно събрание, според мен има особено значение за трагедията в Косово почти 60 години по-късно.
Пешев, разбира се, беше член на политическата върхушка, която сътрудничеше с нацистка Германия.
Той дори е председателствал заседанията на парламента, които са приемали сегрегационните закони срещу евреите.
Това е политически опортюнизъм.
Разбира се, но това беше грешка.
Грешка, за която той се разкая и я изплати многократно, когато най-накрая беше политически елиминиран от военното правителство и по-късно хвърлен в затвора от комунистите.
Приятели мои, диктатурите отляво и отдясно не подбират средствата си и са безогледни.
Ръкопляскания от мнозинството и част от ЕЛ.
За съжаление, като че ли няма хора като Димитър Пешев в белградския режим.
Няма политици, които биха признали открито, че нищо, абсолютно нищо не може да оправдае етническото прочистване и престъплението и признавайки това да действат като почтени хора.
Може би те не биха успели в своите действия както господин Пешев, но защо да не опитат?
В крайна сметка ние сме отговорни пред себе си.
Отговорни сме пред нашите народи.
Отговорни сме пред целия свят, ако допускаме такива неща да продължават.
И когато тази лудост най-накрая спре, а за това трябва време, ще трябват пари да се възстанови разрушеното.
И нещо още по-важно, ще е необходима смелост за помирение.
Помирението е болезнен и труден процес, в който признанието на собствената вина е първата необходима крачка.
Това е крачката, която сръбските граждани трябва да направят, за да бъде потърсена отговорност от тези, които планираха, заповядаха и извършиха тези престъпления.
Събитията в Югославия повече от половин век след Втората световна война показват, че рисковете за демокрацията и хуманността са постоянни.
Ето защо Съветът на Европа има толкова голямо значение.
Страни, които работят съвместно за поддържане и утвърждаване на общите ценности е най-добрата гаранция за всички нас.
Утрешна Европа ще продължава да се нуждае от Съвета на Европа.
Аз се надявам от един по-силен, по-дързък Съвет на Европа, който може да действа решително, когато нашите ценности - демокрацията, правата на човека и върховенството на закона, са поставени на изпитание.
Тъкмо това е посоката, в която аз се стремя да водя Парламентарната асамблея, според мен двигателят на Съвета на Европа.
Никога самодоволство, винаги стремеж за по-доброто!
Чрез упорита и търпелива работа, чрез програми за помощи и сътрудничество, чрез впечатляващото разнообразие от 170 конвенции и други международно-правни инструменти, чрез дейността на Асамблеята и съда по правата на човека Съветът на Европа дава решителен, макар и понякога подценяван принос към демократичната сигурност в Европа.
Точно преди да тръгна от Страсбург получих картичка от великотърновските деца от България.
На картичката е изобразено едно дете с хвърчило, а на хвърчилото пише: "Европа" и "Мир".
Разбрах, че на картичката е изобразена рисунка, спечелила конкурс, озаглавен "Децата на Велико Търново поздравяват Съвета на Европа за неговата 50-годишнина".
С писмото децата ме молеха да я приема като символ на искреното уважение към Съвета на Европа, както те са се изразили, "нашият общ дом".
Тази картичка беше трогателно потвърждение, че последните 50 години нашата организация служи на демокрацията, на правата на човека и тя е била съдържателна, потребна и оценявана.
Ние имаме задължението да продължим алтернативата.
Дългите опашки от изтощени, уплашени бежанци са просто неприемливи.
Заедно можем да изградим утрешна Европа, която ще бъде по-добра, по-малко разделена, по-справедлива от днешната.
Една Европа, която ние искаме да завещаем на нашите деца.
Като политик, като европеец, като баща аз съм горд, че участвам в това усилие.
И аз съм горд, че и България, която в трудности е показала спокойствие и толерантност, заслужава възхищение и поздравления.
Всички с изключение на част от ДЛ стават прави и с бурни и продължителни ръкопляскания изпращат председателя на Парламентарната асамблея на Съвета на Европа лорд Ръсел Джонстън.
ПРЕДСЕДАТЕЛ ИВАН КУРТЕВ (звъни): Откривам извънредното заседание на Народното събрание с приетия дневен ред.
Второ четене на законопроекта за изменение и допълнение на Закона за таксите върху течните горива за фонд "Републиканска пътна мрежа" и за Националния фонд за опазване на околната среда.
Второ четене на законопроекта за гражданската регистрация.
Второ четене на законопроекта за енергетиката и енергийните ресурси.
Господин министър-председател, имате думата.
МИНИСТЪР-ПРЕДСЕДАТЕЛ ИВАН КОСТОВ: Уважаеми господин председател, уважаеми госпожи и господа народни представители, уважаеми колеги!
Дойде краят на гражданската война в Косово и на въздушните удари върху Съюзна република Югославия.
ОБАЖДАТ СЕ ОТ ДЛ: Тепърва започва.
МИНИСТЪР-ПРЕДСЕДАТЕЛ ИВАН КОСТОВ: Край, който ние очаквахме много дълго.
Край, който дойде и в резултат на една правилна и полезна българска позиция.
Сега е време да кажем и сега особено ясно се вижда, че тази българска позиция не беше заради чуждопоклонничество, не беше внушена отвън; че тази българска позиция не беше и заради някакво бъдещо членство в НАТО.
Тя не е и заради икономически изгоди от бъдещия мир.
Българската позиция беше продиктувана от българските интереси, а именно да се стигне до бърз и справедлив мир.
Вторият интерес на България, който продиктува формирането на тази позиция, бе, че ние сме категорично против националният суверенитет на една страна да бъде оправдание за етнически геноцид.
И накрая, защото не можехме да приемем мащабно променящо етническия състав на Балканите етническо прочистване.
Създаването и отстояването на тази българска позиция бе голямо предизвикателство за българското общество и за българските институции.
Първият извод, който следва да направим, е, че издържахме успешно едно от най-големите изпитания, пред които е била изправена нашата страна.
Казвам това не само, защото българската позиция се оказа абсолютно правилна и това ни дава днес нов, непознат досега авторитет като държава.
Казвам го заради това, че изработването и отстояването на нашата позиция демонстрира по един убедителен начин достойнствата на българската демокрация.
Най-трудното решение бе взето след обществен и политически дебат с участието на всички отговорни за това държавни институции - президент, Конституционен съд, Народно събрание, Министерски съвет.
При това решението за предоставяне на въздушно пространство за въздушните операции бе взето не в съответствие със страха на обществото, а в съответствие с разумния европейски избор.
Наистина не е добър атестат за страната ни, че Българската социалистическа партия и българската Евролевица останаха пленници на страха и не издържаха европейския политически изпит.
Оживление сред левицата.
Но за сметка на това всички български институции и всички сериозни медии разбираха и поддържаха тази силна българска позиция.
Точно заради достойнствата на българската демокрация отвън започнаха да виждат и да уважават нашата страна.
Точно затова имаме всички основания сега да твърдим, че сме модел за подражание на всички свои съседи.
От кризата излизаме с по-силна и вече без съмнение с една европейска България!
Ръкопляскания от СДС, НС и ДПС.
След тези окуражителни изводи веднага трябва да кажа, че не сме излезли от черните сценарии за бъдещето на Югоизточна Европа.
Българските интереси не са реализирани.
Ние искаме демократични, благоденстващи и стабилни съседи.
За съжаление, сме още много далеч от това.
Продължава да тегне рискът от по-нататъшно разпадане на Съюзна република Югославия.
Неясно е нейното демократично бъдеще.
Продължава опасността от дестабилизация на Република Македония и Албания.
Ето защо ние всички трябва да разбираме, че пред нас са нови нелеки изпитания.
Затова трябва да отговорим на въпроса каква е нашата политика днес: Първата цел на нашата политика е бързото връщане на депортираните косовски албанци по домовете им.
Тревожи ни, че няма план за това връщане.
Тази огромна маса от хора няма физическа възможност бързо, до зимата да се завърне в Косово.
Косовските албанци имат много причини да искат в краткосрочно бъдеще да имат хуманитарната подкрепа на международната общественост.
Те нямат силни мотиви да се завърнат и само присъствието на международните сили за сигурност не създава тази мотивация.
Хората трябва да имат лична битова сигурност.
Днес няма яснота как ще бъдат транспортирани, кой ще се грижи на първо време за здравето и изхранването им, как ще бъдат възстановени разрушените им къщи, кой ще плати тази мащабна акция.
И тук искам да кажа, че България трябва да е готова да поеме конкретни задължения за реализиране на такъв план за връщане на депортираните косовски албанци по домовете им.
ОБАЖДАТ СЕ ОТ ДЛ: Бежанците ли ще връщате?
МИНИСТЪР-ПРЕДСЕДАТЕЛ ИВАН КОСТОВ: Второ, ние сме категорично против - ние сме категорично против задаващото се прогонване на сръбско население от Косово.
С тревога следим информациите за нападения на сръбски села, за насилие над сърбите.
Тук е мястото отново да потвърдя, че ние никога не сме подкрепяли идеята за ревизия на балканските граници.
Винаги сме настоявали за целостта на Съюзна република Югославия.
Албанско "етнически чисто"
Косово, ще бъде причина за нови конфликти и дестабилизация на Югоизточна Европа.
Това не отговаря на нашите ценности за създаване на демократични съседни на България държави, в които на първо място мирно ще съжителстват различни етноси и ще бъдат уважавани правата на малцинствата.
КФОР следва да изпълнява своята мисия да гарантира военна и гражданска сигурност за всички.
Виновниците за насилието и от двете страни трябва да бъдат заловени, да бъдат изолирани от обществото и да получат своите присъди.
Само така ще бъдат поставени основите на справедлив мир и на силни демократични институции.
Именно за такива международни сили за сигурност българското правителство ще предложи на Народното събрание да разреши да преминат през нашата територия.
На трето място.
Ние подкрепяме като крайно необходимо пълното разоръжаване на Армията за освобождение на Косово и на другите военни формации на косовските албанци.
Едновременно с това сме длъжни да предупредим, че 90-дневен срок за разоръжаване крие много рискове.
Много рискове се съдържат и в неизвестните засега клаузи на Споразумението за разоръжаването на Армията за освобождение на Косово.
Няма сигурна гаранция за разоръжаване на другите въоръжени косовски формации, като Въоръжените сили на Република Косово на Буер Букуш.
В какво конкретно виждаме заплахите?
Първо.
Във възможността да бъде осъществено успешно прогонване на сърбите от Косово.
Второ.
В това вакуумът във властта да бъде зает от нелегитимни, при това въоръжени сили.
Трето.
Налице е вероятност от междуособици между различните въоръжени формации, тоест има заплаха от авганизация на Съюзна република Югославия.
Четвърто.
Реална е опасността автономната власт в Косово да не бъде избрана по демократичен начин.
Това ще стане, когато е налице оръжие у част от претендентите за доверието на избирателите.
Бъдещите косовски сили за гражданска сигурност трябва да получат оръжие от овластените с доверието на хората институции.
Противното означава оръжието да взема властта в Косово, а това пък означава, че там няма да има демокрация и сигурност.
Пето.
Несигурно, недемократично и "независимо" Косово ще дестабилизира Югоизточна Европа.
Това означава, че ще влезем в най-нежеланите и опасни за България сценарии.
От протекторат под управлението на Организацията на Обединените нации, Косово трябва да се превърне в демократична, многоетническа област с широка автономия и силно самоуправление в рамките на Съюзна република Югославия, където са гарантирани сигурността и благосъстоянието на всички граждани.
Само такова Косово трябва да има подкрепата на международната общност и ще има подкрепата на България.
Това беше от самото начало принципната българска позиция.
Ние никога не сме били против сърбите и за албанците в Косово.
Всичките ги мерим с една мярка.
И смея да кажа пред вас, тази мярка се задава от европейската ни ценностна система.
На всички желаем доброто и ще бъдем съчувстващи и помагащи съседи.
Точно за това българското правителство не изчака "да му кажат отгоре", пак поставям тези думи в кавички - кога да премахне ембаргото върху износа на петролни продукти за Съюзна република Югославия.
Направихме го бързо, защото знаем, че тези хора трябва да жънат, защото знаем, че добрият съсед се познава в беда.
Смях в опозицията и възгласи: "Е-е-е!".
Шесто.
Какво да очакваме от мира?
Във всички случаи не бива да очакваме преки безвъзмездни финансови компенсации за нанесените щети, вреди и пропуснати ползи.
България ще получи безвъзмездно финансиране от предприсъединителните фондове на Европейския съюз, което ще освободи вътрешен финансов ресурс за приоритетни дейности.
Но той няма да бъде голям.
Ще получим и кредити от Европейския съюз, като допълнение към тези, които получаваме от Международния валутен фонд и Световната банка, в подкрепа на платежния ни баланс.
Очакваме да бъдат намалени митата и част от другите ограничения пред българския износ за страните от Европейския съюз.
Ще работим упорито да бъде ускорена реализацията на важните за нас инфраструктурни проекти.
Тук искам да подчертая, че ще настояваме за транспортни, енергийни, продуктови магистрали с общоевропейско значение, като в това число поставям и моста над Дунав между Видин и Калафат като част от Европейски път № 4.
Днес за нас най-важната цел на икономическата ни политика е да компенсираме фактора политически риск, който пречи на инвеститорите в България.
Затова ще търсим на двустранна основа правителствени гаранции, както и гаранции от международните финансови институции.
Най-важното за нас днес е да ускорим инвестиционния процес с наши и чужди инвестиции, за да изведем с усилията на българите страната от днешните трудности.
Най-жалката поза е да застанем с паничка за помощи пред вратите на Европа или да се опитваме да изблъскваме с лакти нашите крайно нуждаещи се съседи.
Защото тук трябва да признаем, че Съюзна република Югославия, Република Македония и Албания понесоха несравнимо по-големи щети от военните действия.
Ще бъдем сигурни и ще се радваме на развитието си, ако съседите ни се възстановят колкото се може по-бързо и българската икономика вземе участие в това възстановяване.
ПРЕДСЕДАТЕЛ ИВАН КУРТЕВ: Благодаря Ви, господин министър-председател.
МИНИСТЪР-ПРЕДСЕДАТЕЛ ИВАН КОСТОВ: Уважаеми господин председател, уважаеми госпожи и господа народни представители, уважаеми колеги министри!
Средата на годината е подходящо време за междинен отчет на икономическите и финансовите показатели.
Такъв отчет за изпълнението на най-трудната част на икономическата реформа бе направен от вицепремиерът Александър Божков на 30 юни пред Народното събрание.
Днес ще отчета изпълнението на някои от най-важните финансови показатели на страната и ще направя произтичащите от това изводи.
Общо постъпилите приходи от началото на годината до 30 юни възлизат на 4 млрд. 170 млн.и 600 хил.нови лева или 50,6 на сто от записаното в Закона за държавния бюджет на Република България за 1999 г.
Извършени са разходи за 4 млрд. 103 млн.и 200 хил.лева, което е 46,2 на сто или малко повече от предвиденото в закона 90 на сто осъществяване на разходите и съобразно годишната програма гарантира изпълнението на всички предвидени разходи.
Реализиран е излишък в размер на 67 млн.и 400 хил.лева, при положение, че беше предвидено да имаме дефицит от 305 млн.и 700 хил.лева.
Фискалният резерв на правителството възлиза на 2 млрд. 49 млн.и 100 хил.лева, което е рекордно ниво за страната.
Българските правителства досега не са имали въобще фискален резерв, а ние имаме такъв, който е достатъчен за посрещане на 10-12-месечно обслужване на външните плащания.
Продължава да се наблюдава положителната тенденция на много добро изпълнение на бюджета за 1999 г., при това независимо от военните действия в съседна Югославия, от прекъсването на транспортните коридори на България към Централна Европа, от надвишаващите вече 160 млн.лева преки и косвени загуби на външнотърговските фирми.
Много доброто изпълнение става, въпреки че не бе наблюдавана предвидената за полугодието 3,5 на сто инфлация.
Вместо инфлация отчитаме 1,9 на сто дефлация на цените, което би трябвало да се отрази неблагоприятно на събирането на бюджетните приходи и да ни принуди да съкратим разходите.
Това за радост не се получи.
Сумарният ефект за полугодието е над 5 на сто по-голямо реално, подчертавам, реално нарастване както на постъпленията, така и на разходите на българския бюджет, което е значително повече от предвиденото.
Отчетът дава основание за следните изводи: Първо, налице е положителен ефект в държавните финанси.
През последните две години в България не само беше постигнато финансово оздравяване и стабилизация, но беше създадена здрава бюджетна и данъчно-административна конструкция, беше формиран значителен резерв.
Точно те позволиха на страната да устои на външните сътресения.
Показателно е отразяването на ефекта от войната в Косово.
Въпреки неблагоприятното й влияние върху нашата икономика, България за разлика от други страни в региона в ни най-малка степен не беше изведена от състояние на финансова стабилност и равновесие.
Това ни позволи без повече отлагане да реализираме най-трудните задачи в програмата за структурната реформа.
Това ни позволи също така със значително надвишаване да удовлетворим ключовите бюджетни критерии при сегашния преглед на тригодишното споразумение с Международния валутен фонд и ни прави спокойни за пълното изпълнение на споразумението до 2001 г.
Второ, положителният ефект в държавните финанси наред с другото е свидетелство за непозната досега коректност на българските фирми и граждани.
Само за две години приходите на държавния бюджет бяха възстановени като относителен дял и от 33 на сто достигат трайно 38 на сто от брутния вътрешен продукт на страната.
Показателни за коректността и активността на данъкоплатците са внесените към средата на годината близо 90 на сто от приходите от извънтрудовите правоотношения, почти 70 на сто от имуществените данъци, в това число сто на сто от данъка върху недвижимите имоти и над 40 на сто от патентния данък.
Като се има предвид възможността за издължаването на патента на три равни части в годината, това свидетелства за много положително отношение на едноличните данъкоплатци, на малките и семейни фирми към данъчните им задължения и държавната хазна.
Може да се каже с пълно основание, че българските фирми и граждани имат ново отношение към данъчните си задължения и оттам към държавата.
Поведението на българския данъкоплатец при сегашните трудности няма нищо общо с Андрешковщината и заслужава признание.
От името на правителството отдавам това дължимо признание на българските фирми и граждани (ръкопляскания от СДС и НС) заради прекия им принос за повишаване на финансовата сила и стабилността на България.
Поведението на данъкоплатците е свидетелство и за подкрепата им на избраното от тях мнозинство, на което са гласували доверието да управлява държавните пари.
Бурни ръкопляскания от СДС и НС, реплики от ДЛ.
Тази подкрепа доказва много по-надеждно от всички социологически изследвания, че Обединените демократични сили продължават да имат доверието на избирателите.
Ръкопляскания от СДС и НС, смях и реплики от ДЛ.
Основният въпрос, на който трябва да отговорим с бюджетния закон за 2000 г. е какво да предприемат изпълнителната и законодателната власти по отношение на реализацията на положителния ефект в държавните финанси.
Възможен е избор между увеличаване на разходите за държавните програми и намаляване на данъчните тежести.
Въпреки изкушението от бързия и лесен ефект от увеличаването на разходите, сериозният анализ показва, че стратегически правилно е намаляването на данъчната тежест.
Това с особена сила се отнася до конкретното състояние на България.
По-нататък ще изложа аргументите на правителството: Първо, само за две години страната увеличи публичните си разходи с над 10 на сто от брутния вътрешен продукт.
За този период не само беше възстановено финансирането на държавните и общинските услуги, но бяха изплатени всички наследени от предишните години задължения.
На практика няма нови възможности за ефективно нарастване на разходите.
Нещо по-лошо: продължаващото помпане на разходите при поддържане на високо данъчно изземване, заплашва да превърне държавните и местни финанси в основен потенциал на корупция, на който трудно може да се противодейства.
Второ, независимо от сериозните усилия на правителството и местните власти и наличието на финансови възможности, обобщената публична инвестиционна програма за 1998 г. бе реализирана малко над 92 на сто.
Допуснати са редица познати в миналото грешки в планирането.
Едва след приемането на Закона за обществените поръчки ще започне да се формира отговарящ на строгите европейски критерии инвестиционен процес, който няма да допуска разхищаването на държавните пари.
Но приложението на законите за администрацията и за държавния служител, създаването на компетентна администрация за управление и контрол на инвестиционния процес и по-общо - на всички държавни разходи, няма да стане бързо.
В тази и следващата година няма да имаме потенциал за усвояване на увеличени инвестиции и други разходи.
От друга страна, на всички ни е ясно каква нужда имат фирмите от обновяване на техните продукти и услуги, както и за въвеждане на нови технологии.
Това е единственият път за увеличаване на българската конкурентоспособност.
Освен това техните инвестиции ще бъдат печеливши, а не консумативни и ще създават работни места без това да струва нови допълнителни разходи на бюджета.
Фирмите имат и това предимство, че могат да усвоят много по-бързо и много повече нови инвестиции, без да имат административни проблеми от това.
Трето, този избор се потвърждава и от анализа на доходите, защото поради дефлацията реалното им нарастване надвиши прогнозите ни и създаде напрежение в изпълнението на тригодишната програма.
Напрежението е напълно обективно и идва от това, че не е съпроводено със съответно бързо нарастване на брутния вътрешен продукт на страната.
Общият ефект от по-нататъшното изпреварване растежа на доходите над растежа на брутния вътрешен продукт ще бъде бързо спадане на конкурентността на българската икономика.
Ето кратък преглед на динамиката на доходите: Средната работна заплата през май 1999 г. в сравнение с декември 1998 г. нарасна номинално с 9,7 и реално с близо 8 на сто, докато за средната заплата в бюджетната сфера номиналното увеличение е 10 на сто.
Добрите бюджетни показатели ни позволиха да реализираме предвиденото увеличение от 1 юли.
С него заплатите в бюджетната сфера нарастват с още 7,5 на сто и постигат общо номинално увеличение от над 18 на сто, а заедно с дефлацията на цените - 20 на сто в реално изражение.
Увеличението на минималната заплата бе с 14,1 на сто на 1 януари и с 10 на сто на 1 юли, така че общото номинално увеличение е около 25 на сто, а реалното обещава да е 27 на сто.
Тя значително изпреварва по темпове останалите доходи.
Всички пенсии бяха увеличени с 5 на сто на 1 януари и средната пенсия - с още 10 на сто от 1 юли, което обещава реален растеж на средната пенсия с над 17 на сто.
Подчертавам, че 500 хиляди самотни пенсионери ще получат значително по-голямо увеличение - в размер на 20 на сто от пенсията на починалия съпруг, което ще причини обаче увеличение на другите пенсии с индивидуален коефициент от средно 7 на сто.
Тук е важно да подчертая, че както изпреварващото увеличение на минималната заплата, значително по-голямото нарастване на дохода на самотните пенсионери и по-бързото нарастване на заплатите в бюджетната сфера, които бяха най-ниски през декември 1998 г., са реализация на принципа от Декларацията за национално съгласие на Народното събрание за справедливо разпределение на тежестите на реформата и ние очакваме да бъдат възприети с разбиране от хората.
Искам специално да подчертая в скоби, че нововъведената вноска за здравно осигуряване от 6 на сто няма да причини намаляване на доходите на заетите и работодателите общо за годината.
Това се постигна благодарение на компенсиращо снижение на други техни плащания към държавата: първо, намаляват вноските за пенсионното осигуряване общо с 3,3 на сто: 2,3 на сто по-малко от работодателя и 1 на сто по-малко от заетите; второ, намаляват вноските за защита от безработица с 0,5 на сто: 0,1 на сто по-малко от работодателя и 0,4 на сто по-малко от заетите.
Намаля данъкът върху доходите на физическите лица, при това още от 1 януари с 2,1 на сто.
Правителството предвижда въвеждането на здравноосигурителната вноска да повиши рязко финансовата дисциплина по отношение на издължаването към Националния осигурителен институт.
Очакваме далновидност и солидарност от осигуряващите се сами граждани, очакваме заетите да упражнят натиск върху работодателите коректно да внасят всички дължими суми, защото в противен случай ще поставят под неприемлив риск опазването на тяхното здраве.
Накрая, в заключение, по въпросите за поведението на изпълнителната власт в условия на постигната фискална консолидация, т.е.на бюджетна стабилност и равновесие, има огромен брой проучвания.
Те са почти единодушни в своите изводи: данъкоплатците и бизнесът като цяло свързват стабилния бюджет с очаквания за намаляване на данъчната тежест.
Противно на популизма, те са скептично и дори критично настроени към увеличаването на публичните разходи при положение, че се свързват с висока данъчна тежест.
Ето защо непосредствените задачи пред правителствената администрация сега са: Първо, прилагането на мерки за строг контрол върху нарастване на разходите и за подобряване на тяхната ефективност.
Второ, предложение през есента към Народното събрание за намаляване на някои данъци, разбира се след предпазлива оценка за възможностите за това, защото трябва да сме сигурни, че последиците от войната няма да влошат приходите на бюджета през втората част на годината.
Бурни ръкопляскания от СДС и НС.
ПРЕДСЕДАТЕЛ ЙОРДАН СОКОЛОВ (звъни): Откривам извънредното заседание.
Позволете ми да приветствам с "Добре дошли!" господин президента на Република България (депутатите от ОДС стават прави и приветстват с бурни и продължителни ръкопляскания президента Петър Стоянов), членовете на Конституционния съд (ръкопляскания), министър-председателя и членовете на правителството (ръкопляскания), членовете на Висшия съдебен съвет (ръкопляскания), техни превъзходителства - членовете на дипломатическото тяло (ръкопляскания) и всички присъстващи (ръкопляскания).
Давам думата на министър-председателя на Република България господин Иван Костов.
МИНИСТЪР-ПРЕДСЕДАТЕЛ ИВАН КОСТОВ: Уважаеми господин председател, уважаеми господин президент, уважаеми гости, уважаеми членове на Конституционния съд, дами и господа народни представители!
България получи покана от Европейския съвет за започване на преговори за присъединяване за пълноправно членство към Европейския съюз на 10 декември в Хелзинки.
Това е една постигната външнополитическа цел на пръв поглед, но това е нещо много повече за нашата страна.
Ако трябва все пак съвсем накратко да кажа с какво аз го оприличавам, това е начало на един дълъг и труден път.
Дълъг и труден, защото е и непознат път.
На България й предстои да преодолее редица неизвестни места - ще отидем в територии, които не сме обитавали, ще трябва да постигнем неща, които не ни се е отдавало досега.
Искам да започна с това, че макар да направихме първата крачка, която е и най-трудна, все още не сме убедени, че ще стартираме достатъчно добре в тези преговори.
А ние трябва да стартираме много убедително, за да финишираме убедително.
Защото ходът на един състезател се познава по начина, по който тръгва на старта и по който поддържа темпото по време на състезанието.
А вие всички знаете колко пъти тази преговорна процедура беше оприличавана със състезание и как всяка страна има своята писта и се движи по нея, и дори по нея има право да застига и да задминава другите, стартирали преди нея, държави.
Много важно е как ще стартира България в тези преговори и това, което е изцяло по нашите сили, да направим този старт сигурен, бърз, достатъчно динамичен и да си дадем надежди, че ще финишираме успешно.
Най-силното средство, което познава това Народно събрание, това е постигането на национално съгласие по всички важни теми, по всички ключови въпроси.
Това е решаващото условие да реализираме възможно най-добрата позиция за нашата страна.
Ето защо, оттук нататък въпросът за националното съгласие не е само въпрос за вътрешна политическа употреба, за вътрешен политически дебат или дискусии, а въпросът за съгласието стои и в сравнителен аспект - дали България ще бъде по-съгласна вътрешно да се движи бързо по пътя за европейската си интеграция и това ще означава, че ще можем евентуално да настигнем движещите се пред нас държави, дали ще постигаме съгласие така, както те го постигат помежду си, за да се интегрират в Европейския съюз, или при нас съгласието ще бъде много по-слабо.
Европейската практика познава най-различни ситуации.
Вие знаете, че има богати държави и една богата държава, в която не се гласува за членство в Европейския съюз на референдум.
Тоест, Европа познава всякаква практика в това отношение.
За страна като България обаче, която няма много други причини да се движи бързо напред към пълноправно членство, съгласието става решаващ инструмент в преговорите, вътрешното съгласие.
Кои са най-големите предизвикателства пред нашата страна?
Аз бих ги групирал на две части и веднага искам да ги кажа, защото всички трябва да ги знаем още в самото начало.
Това безспорно е пълното изпълнение на критериите от Копенхаген и Маастрихт.
Началото на преговорите не изисква, както ви е известно, пълно изпълнение на критериите от Копенхаген.
Изисква се удовлетворяване в определена степен на тези критерии.
Още навремето, когато авторите им създаваха тези критерии в Копенхаген, за тях се считаше, че пълното изпълнение или удовлетворение на тези критерии е достатъчно една страна да стане пълноправен член на Европейския съюз.
За нас има обективни критерии от тези, които са посочени в Копенхаген и Маастрихт, които ще бъдат сериозна трудност за преодоляване.
Кои са най-трудните изисквания, които предстои да преодолеем и които се поставят пряко или непряко, но във всички случаи така се наричат - критерии от Копенхаген и Маастрихт?
За нас много трудно ще бъде да дадем убедителни доказателства, че сме в състояние да уважаваме ядрената безопасност на останалите страни.
Нарочно поставям този критерий на едно от първите места, защото той беше последното предварително условие, което България трябваше да преодолее преди да получи поканата за преговорите.
България трябва да уважава желанията на своите съседи и на другите европейски страни в областта на ядрената безопасност.
Това решение безусловно е трудно, защото означава в една перспектива закриването на част от българските ядрени мощности.
И точно тук искам да отворя една скоба, поемайки риска да бъда упрекнат за ровене в миналото, но нека припомня, че този изключително труден процес на договаряне с Европейската комисия не беше разбран докрай, дори тук, в сградата на Народното събрание.
Не беше подкрепен единодушно разширеният мандат, който стана предпоставка за постигане на споразумението, което на практика отвори вратата към получаването на покана от страна на България.
Нещо по-лошо, тук се чуха или се чуха впоследствие, когато се постигна споразумението, упреци в предателство едва ли не на българските национални интереси, което наистина е много силно обвинение.
Чуваме по един или друг начин редактирани тези упреци и сега.
Но точно заради това поставям тези изисквания на преден план, защото трябва да се разбира, че това е един процес, при който България не само отива към Европа, но тя отива там, давайки на европейците гаранции, че е в състояние да уважава техните ценности, техните изисквания, да им дава гаранции, че ще бъде един коректен партньор в Европейския съюз.
По-общо за нас ще бъдат трудно постижими, ще струват изключително скъпо изискванията за опазването на околната среда.
Тук страната ще има нужда да осъществи сериозни технологически промени и да направи значителни инвестиции, за да гарантира опазване на природата, така както това отговаря на европейските стандарти.
За нас ще бъде много труден показателят намаляване на относителния дял на външния дълг в брутния вътрешен продукт на страната - един показател от Маастрихт, който обаче ще позволи на България да стане член на Европейския стопански и валутен съвет.
За нас ще бъде трудно да приемем и тезата, защото съм чувал много пъти от народни представители от тази зала да атакуват валутния борд на страната, но оттук нататък поддържането на валутния борд трябва да се възприема като един от начините, и то решаващия начин България да стане член на Европейския стопански и валутен съвет и да удовлетвори определените изисквания там в съответната тема в преговорния процес с Европейската комисия.
Ще бъде голямо предизвикателство България да създаде конкурентна пазарна икономика, способна да издържи на натиска на конкуренцията в страните - членки на Европейския съюз.
Това ще бъде трудно, защото и създаването на конкурентна индустрия ще изисква много и значителни инвестиции.
И заради това решаващо условие ще бъде привличането на чуждестранни инвестиции в нашата страна.
И накрая, труден показател сигурно за България ще се окаже във времето и степента на икономическото развитие, оценявана като брутен вътрешен продукт на човек от населението в нашата страна.
Ние в момента отстъпваме много значително на европейските страни по този показател - по степен на икономическо развитие.
България трябва да преодолее това икономическо изоставане и то в една много краткосрочна перспектива.
Това наистина са големи предизвикателства.
Това са наистина много трудни изисквания пред нашата страна.
Какво означава състояние на преговори с Европейския съюз и колко време ще преговаря България?
Искам да бъда напълно откровен пред залата на Народното събрание.
Възприемането на останалите европейски норми и правила по определени теми и договарянето на преходните периоди, които са необходимост за решаването на по-трудните и сложни проблеми, всъщност е преговорният процес.
Освен обективните критерии, за които говорих преди малко, адаптирането на българската правна система, на българските правила и норми към тези, които действат в Европейския съюз, възприемането на нормите, които регулират обществените отношения в Европейския съюз, това е задача, която ще решаваме заедно - ние - в правителството и вие - в тази зала.
Предстои изпълнение на една значителна и напрегната програма за адаптиране и на българското законодателство.
И аз вярвам, че в залата на Народното събрание винаги ще има достатъчно воля, за да се движим напред.
Веднага ще кажа в скоби, че за Европейския съюз по темите, по които се преговаря, няма малко значими, няма дребни теми, няма незначителни въпроси.
Държи се абсолютно на всяка тема, държи се абсолютно на всеки детайл, който е договорен, защото това, което е договорено като европейско право, е струвало много скъпо на страните, които са го договаряли.
И заради това те държат то да бъде възприето изцяло и да се спазва стриктно.
При най-добро развитие на обстоятелствата ние можем да приключим преговорите на хоризонта на 2006 г.
Разбира се, възможно е и тези преговори да продължат малко по-дълго при по-недобро стечение на обстоятелствата за България.
Веднага обаче искам да кажа, че Европейската комисия си представя за България един по-бавен преговорен процес.
И ние трябва да го знаем.
Преди всичко поради убеждението, че ние в средносрочна перспектива трудно ще покрием напълно критериите от Копенхаген и то специално трудно ще развием такава конкурентоспособност на българската икономика, която да издържи на натиска на другите страни - членки на Европейския съюз.
Ето защо Европейската комисия вероятно ще подходи по-предпазливо към преговорите с нашата страна.
И тук е наистина въпросът на вярна преценка на силите - дали България е заинтересована да се хвърли в един преговорен процес в широк кръг от теми и да се стреми да ги приключва бързо, независимо какво ще й коства това във вътрешен план или ще подходи внимателно, ще развива потенциал за преговори и ще бъде един партньор, който се оставя да бъде воден от темпото на Европейската комисия.
Това са въпроси, които вероятно тепърва ще намерят своето решение.
Аз искам да продължа тази тема с това какви са задачите, как аз си представям задачите на политическите фракции в парламента на нашата страна.
Вярно е, че България трябва да изработи преди всичко позиция на страната за воденето на преговори.
Напълно неправилно ще бъде, правителството осъзнава това, ако тази позиция бъде изработена кабинетно, ако бъде оставена да бъде изработена само от администрацията и тази позиция да не премине през обществен дебат особено там, където има основа за обществен дебат по позицията на страната.
Всъщност, когато се преговоря с Европейската комисия, трябва да се защитят интересите не на българското правителство, не на българското Народно събрание, най-малко на българската администрация, трябва да се защитава интересът на българските фирми, на производителите, на износителите, на вносителите, на земеделците, на транспортните фирми и т.н., и т.н.
Трябва да се защитават интересите на българските граждани.
Това ние ще направим най-добре, ако наистина създадем система за разработване на позициите на страната, в която се включват колкото се може повече заинтересовани структури на гражданското общество и български граждани.
Ако позициите на страната са ясни и прозрачни, ако основните им пунктове се дебатират публично, това ще бъде добре за страната.
Народното събрание може да бъде мястото, където да се води този дебат, тъй като тук започват и тук завършват политическите дебати на страната.
Това означава да има и прозрачност в процеса на преговорите.
Разбира се, когато става въпрос за преговори, за прозрачност трябва да говорим в степента, в която това не нарушава самия преговорен процес и защитата на интересите на страната, както беше ясно, че ние не можехме предварително да обявим позициите, на които постигнахме съгласие, да речем за ядрената централа в Козлодуй, с Европейската комисия.
Така предварително не могат да бъдат обявявани и тези позиции.
Но аз мисля, че зрелост в това отношение ние вече имаме достатъчно.
Промените в Конституцията са безспорно една от големите теми, които Народното събрание трябва да решава в бъдеще.
Вярно е, че промени в Конституцията са нещо изключително сложно, много отговорно, нещо, което трябва да се прави внимателно с отчитане на много интереси, с много широка дискусия.
Вярно е, че ние трябва да чуем и по един много ясен начин какво от българската Конституция в момента не би удовлетворило едни критерии за присъединяване на страната към Европейския съюз.
И това е вярно, разбира се.
Но от хода на преговорите, които водят страните преди нас, ние вече виждаме къде се насочват изискванията на Европейската комисия и безусловно такива изисквания ще бъдат предявени и към България.
Аз ще посоча няколко теми, които бяха споделени на Консултативния съвет за национална сигурност при президента.
Горе-долу това ще бъде кръгът от въпроси, който трябва да получи решение в Народното събрание.
И то трябва да реши кога да го направи.
Първо, това е правото на чужденците да придобиват собственост върху земеделска земя, тъй като това е право, което прави равноправни европейците на територията на страната така, както ние ще бъдем признати като равноправни европейци на тяхна територия.
Ние трябва да признаем същото право тук.
Второ, това е правото на общините да определят местни данъци.
Имунитетите на съдебната власт, на трето място.
Правото на създаване на етнически партии и други възможни ограничения на суверенитета на страната.
В Хелзинки основните теми, които се дебатираха между страните, бяха две.
Първата беше работата на Междуправителствената комисия за реформа на институциите на Европейския съюз - тема, която и аз поставих пред Консултативния съвет за национална сигурност.
Искам да кажа, че това, което се дебатира, е създаването на механизъм, при който определен кръг от решения, засягащи важни въпроси за развитието на Европейския съюз, ще се решават с мнозинство, а не с консенсус, както е досега.
Ще бъдат разпределени или по-точно преразпределени по друг начин отговорностите на отделните структури на Европейския съюз.
Това са теми, които по един доста определен начин засягат интересите на страната, защото Европейският съюз ще отвори вратите си за приемането на нови членове едва след като осъществи реформата на институциите вътре.
Тоест, това, което в момента се реформира в Европейския съюз, ще бъде Европейският съюз, към който ние ще се присъединим.
Искам да кажа, че Европейският съюз ще претърпи една значителна трансформация, ако осъществи реформата на институциите и България трябва да участва в дискусията, трябва да познава тази трансформация, трябва да има яснота за това към каква организация ние се присъединяваме.
И втората важна тема, която засяга въпросите на националната сигурност, това е общата европейска политика за сигурност и отбрана.
В Хелзинки много сериозно се дискутираха всички решения по изработването на тази обща политика, създаването на общи сили на Европейския съюз.
Това е тема, която ще бъде част от преговорите, които България ще води.
Ние трябва да имаме ясна позиция по този въпрос - в каква степен тази нова система за европейска сигурност ще гарантира сигурност и тук, в Югоизточна Европа, в каква степен тази система ще изисква участие на България.
България трябва да има позиция по тези въпроси, защото те ще бъдат и обект на преговори.
Аз имах възможност да говоря за преимуществата, които ще получи България още по време на преговорния процес или с напредъка на преговорния процес.
Без да искам да поставям специален акцент върху тях, защото вече имах възможност да ги изложа публично, все пак искам да подчертая някои от тях.
За мен най-важното преимущество е необратимостта на ценностния ни избор, а именно изборът на човешките права и свободи, на демокрацията, на социалната пазарна икономика, на защитата на правата на малцинствата.
Необратим ценностен избор, който прави България европейска страна.
Ние трябва отлично да разбираме, че без този ценностен избор, доказателства за който ние дадохме неведнъж в последните години и в последните месеци бих казал аз, дори тази година, 1999 г., доказателствата, които дадохме ние, споделяйки отговорността и бидейки солидарни със страните - членки на Европейския съюз, в овладяването на кризисна ситуация на Балканите, на практика беше най-убедителното доказателство, че България е страна, която възприема европейските ценности, европейския морал и е способна да ги споделя и в бъдеще.
За нас няма по-сигурна гаранция на икономическата и финансова стабилност от започване на преговори с Европейския съюз и от успешното водене на тези преговори.
Защото това означава, че страната няма да бъде поставена пред предизвикателствата, които изпитва една самотна или нямаща силни и сериозни партньори държава.
Не че сме били напълно самотни в последните години, но факт е, че лодчицата на България се люшка много силно в развълнувания океан и че ние на няколко пъти бяхме пред потъване.
Сега вече в новото семейство аз съм абсолютно убеден, че тези рискове са много по-малки, тъй като предпоставките, които създава поканата за преговори за икономически растеж и чуждестранни инвестиции, изобщо за инвестиции в България, са наистина много реални, много сигурно.
Това са предпоставки, на които ние всички можем да разчитаме.
Ние можем да очакваме един по-бърз икономически растеж на България.
Ние можем да очакваме по-активен инвестиционен процес в нашата страна, привличане на чуждестранни инвестиции и във водещи технологични направления, а не само в най-елементарни производства, привличане и овладяване на модерни технологии и ноу-хау.
Аз очаквам, че в преговорите ще започне възстановяване цената на капитала в нашата страна, на имуществата и на земята.
Нещата ще започнат да придобиват отново една достойна цена, разбира се, може би не първоначално и далеч от цената, която има, да речем, земята в Европейския съюз, но този процес е сигурен за мен.
Българската земя, ако стане част от земята на Европейския съюз, няма да може да струва двадесет пъти по-евтино, отколкото струва в другите страни - членки на Европейския съюз.
В това нещо аз съм абсолютно убеден.
Така че аз очаквам възстановяване на цената на имуществата, на капитала и земята, възстановяване на цената на услугите от тях и това ще бъде един от асансьорите на развитието, който ще подобри състоянието в нашата страна.
За нас голямото предизвикателство е създаване на централна и местна администрация, които са в състояние да бъдат в услуга на гражданите и фирмите и в състояние да упражняват европейското законодателство, което утре ще стане доминиращо в България.
Много важни са...
Тук ще прекъсна вътрешните преимущества и ще спомена само няколко от най-важните, според мен, международни преимущества на нашата страна, след като придобиваме статут на кандидат-член на Европейския съюз.
Аз съм убеден, че в състояние на кандидат-членство в Европейския съюз ние имаме повече гаранции за национална сигурност, че ние ще наблюдаваме постепенно увеличаване на свободното движение на хора, стоки и капитали от и за България; че България постепенно ще заеме мястото си на първостепенен политически фактор в Югоизточна Европа и ще се превърне в образец на останалите балкански страни за успешно осъществен преход.
Всички вие познавате какво може да се очаква като финансова подкрепа от Европейския съюз, но въпреки всичко аз искам да набележа основните линии, по които ние ще очакваме финансова подкрепа от Европейския съюз.
На първо място, ще продължи подкрепата за платежния баланс на страната, каквато ние получавахме в миналите две-три години, получаваме и тази година.
Европейският съюз ще се ангажира, според моето виждане, с изграждането на трансевропейски коридори през България, разглеждайки ги точно като част от европейската транспортна мрежа.
Ние очакваме финансиране на важни инфраструктурни проекти в България и по-общо в региона, както от Европейския съюз по-общо, така и по-конкретно - по линията на Пакта за стабилност.
Ние очакваме безвъзмездна подкрепа за преструктурирането на българската икономика.
Очакваме достъп до европейските структурни и предприсъединителни фондове.
За мен едно от най-важните неща - аз вярвам, че колкото по-напредва България в преговорния процес с Европейския съюз, толкова повече българските фирми ще получават безпрепятствен достъп до евтини европейски кредити и по този начин ще могат да развиват своите собствени проекти за развитие на бизнеса в България.
Имаме готовност да започнем преговори през февруари месец т.г.и вероятно началото на преговорите ще бъде през м. февруари т.г.
Нашата готовност е обявена по 15 от общо 31 теми.
Останалите страни, които започнаха преговори преди две години, преговарят по 24 теми.
Още не са открили 7 от темите, по които се води дискусията с Европейската комисия.
Възможно е обаче Европейската комисия да има и друго предложение към България - да се открият по-малко теми като начало на преговорите.
Аз не бих желал тук да обявявам наименованието на темите, защото бих желал да се даде една възможност този въпрос да се договори с Европейската комисия така, както каза и господин Романо Проди.
Това ще бъде въпрос на уточняване между двете страни.
По-важно е това кои са названията на темите, според мен, това е поддържане на обществения консенсус и постоянната подкрепа на преговорния процес.
Пътят наистина е дълъг и труден.
Наистина изисква много упоритост, готовност за постоянни усилия, които винаги са били най-трудното за нас.
Ние развиваме необикновена енергия, когато трябва, примерно, да получим покана за преговори, но досега не сме се проявили като много усърдни и постоянни работници, способни в продължение на години наред да копаят в една и съща проблематика и да напредват всеки ден, макар и с малко, да решават постепенно въпросите, които стоят пред тях.
Това предстои да стане, това предстои да се случи.
Това, което аз искам да кажа накрая, най-силното нещо, което може да се каже в Европейския съюз е това, което аз казах в изказването си пред Европейския съвет около масата, на която бяха насядали всички европейски министър-председатели и външни министри.
Аз говоря тук от името на цяла България, защото преди това се срещнах с всички политически лидери и дискутирах въпросите, които се каня да поставя пред вас.
Това са най-силните думи на всеки, който сега и в бъдеще ще води преговори с Европейския съюз.
Аз искрено вярвам, че в България вече има този политически потенциал, който е способен да защитава нашите интереси и да намира, и вярвам ще намери, най-прекия път за приобщаването на България към Европейския съюз.
Продължителни ръкопляскания в залата.
ПРЕДСЕДАТЕЛ ЙОРДАН СОКОЛОВ: Благодаря на министър-председателя.
ЛЮБЕН КОРНЕЗОВ (ДЛ, от място): От името на парламентарна група!
ПРЕДСЕДАТЕЛ ЙОРДАН СОКОЛОВ: Преди да дам думата от името на парламентарна група, всеки да вземе отношение, аз искам също от мое име да поздравя всички присъстващи с голямото събитие - поканата за започване на преговори с Европейския съюз.
Искам да поздравя особено хората, които имат най-голям принос за това - президента на Република България - за неговата категорична позиция и подкрепа (ръкопляскания в залата), правителството на Република България, начело с министър-председателя, който има най-голямата заслуга за започването на тези преговори.
Ръкопляскания в залата без блока на Демократичната левица.
Искам да поздравя не на последно място и всички народни представители от Тридесет и осмото Народно събрание за техните усилия, за техния труд, за всеотдайността, с която всички ние тук, в тази зала, гласувахме необходимите закони в сроковете, които ни бяха посочени от Европейската комисия, без което нямаше да стане възможно получаването на тази покана.
Искам не само да ви поздравя, да ви благодаря за всичко това, защото благодарение на вас в момента България има водещо място в областта на законодателството сред всички страни - кандидатки за членство в Европейския съюз.
Ръкопляскания в залата, без блока на Демократичната левица.
Занапред ще са необходими още по-големи усилия, още по-голям труд.
Аз съм убеден, че няма народен представител, който да не е готов да го отдаде, затова защото по този въпрос има консенсус, затова защото нашето членство в Европейския съюз беше обявено с Декларацията за национално съгласие за основен приоритет на нашата политика.
Желая на всички вас успех в тази високоотговорна дейност, която ни предстои в името и в полза на България!
А сега давам думата на председателката на Парламентарната група на Съюза на демократичните сили госпожа Екатерина Михайлова.
ЕКАТЕРИНА МИХАЙЛОВА (СДС): Уважаеми господин председател, уважаеми господин президент, господин министър-председател, уважаеми дами и господа министри, Ваши Превъзходителства, уважаеми дами и господа!
Наистина, преди няколко дни не само ние, но и обществеността определи датата 10 декември като исторически момент за България.
И това не го направиха само политиците, направиха го и наблюдателите, направиха го и българските граждани, защото всички осъзнавахме какво означава поканата за започване на преговори с Европейския съюз.
Осъзнавахме, че това, на първо място, е признание за това какво е направила България; за това, че е постигнала и външнополитически, и вътрешнополитически успех, постигнала е политическа стабилност, постигнала е функционираща демокрация, постигнала е реформи, които се движат в посока на това България да стане член на Европа.
Но за още нещо всъщност беше признание тази покана, която получихме.
Тази покана беше признание, че България получи доверие.
А знаете, че доверие се получава много трудно.
Много години назад България се държеше като страна, на която не можеше много да се вярва.
И не само не можеше да се вярва, ами даже се държеше като страна, която се е отказала от европейски ценности, която е обърнала посоката, която се луташе и не знаеше къде точно, с кого и дали е за добро.
Това, което се случи на 10-и, беше не само че българските граждани завоюваха позиции за това, че знаят кой е изборът на България, но беше признание на европейските страни, че България е вече страна, с която може да се говори, страна, с която може да се договаря, страна, която наистина е показала, че може да печели доверие.
Оттук нататък обаче, когато спечелиш доверие, става още по-трудно, защото доверието трябва да се запази, а и не само да се запази, трябва да се задържи и трябва да се умножи.
И това е голямата отговорност, която предстои на нас, политическите сили, представени в този парламент, а и на тези в следващия парламент, как ще се развива страната ни.
Тук вече не става въпрос само за съгласие.
Защото още в 1990 г. първата декларация, която се приема от Великото Народно събрание, говори за съгласие на политическите сили за ориентацията на България за присъединяване към Европейския съюз.
От 1990 г. досега всяко Народно събрание по различни поводи е демонстрирало съгласието си за това България да стане член на Европейския съюз.
Това съгласие ни помогна дотук.
Но то няма да е достатъчно, ако остане само в рамките на декларации оттук нататък.
Вече не е достатъчно декларативното съгласие.
Не е достатъчно да твърдим, че има национално съгласие.
Вече влизаме в нов цикъл на политически отношения, на развитие на страната ни, което означава осъзната политическа отговорност от всички политически сили за това какъв е пътят на България оттук нататък.
Вярно е, че основната отговорност пада на управляващите за управлението на една страна.
Това е вярно.
Но политическата отговорност в момента за това дали България ще стане и в какви срокове ще стане пълноправен член на Европейския съюз вече не е отговорност само на управляващите.
Това е отговорност на всички политически сили, ако те наистина, както са заявявали до този момент, желаят присъединяването към Европейския съюз.
Това означава плащане на политическа цена.
И мисля, че днес е моментът да заявим от името на политическите си сили съвсем честно и откровено пред хората, които са ни изпратили тук, в Народното събрание, готови ли сме да плащаме тази политическа цена, готови ли сме да носим тази отговорност, защото тя не е лека, не е розова, не е свързана само с прекрасни неща.
Трябва честно и точно да кажем на хората, които са ни избрали, какво означава България да стане пълноправен член на Европейския съюз.
Това означава не само, както се създава в някои впечатление, да вземаме, България сега ще започне да взема нещо от Европейския съюз.
Не означава и само да даваме.
Означава да преценим точно кои са нашите национални интереси и да се научим да договаряме, да преговаряме, да отстояваме националните си интереси, а в същото време да знаем, че част от националните ни интереси е това да станем пълноправни членове на Европейския съюз.
Говори се, и много преди да получим поканата, за това, че има отделни писти и всяка страна се състезава в тези писти.
От момента, в който получихме покана, още по-силно важи това.
Още по-силно трябва да разберем, че ние стъпихме на своята писта.
Състезанието, което беше провеждано до този момент, беше състезание за подготовка.
Оттук нататък обаче, след дългите тренировки, след изпитанията, след като се видя можем ли да издържим на трудностите, имаме ли куража да отстояваме европейската и евроатлантическата солидарност в трудни моменти, сега вече тази писта, в която сме стъпили, зависи само от нас, от никой друг.
И в зависимост от това с какво темпо се движим, ще зависи колко по-бързо или по-бавно България ще стане пълноправен член на Европейския съюз.
На тази писта вече сме останали ние, българите, и трябва да намерим куража именно там, политическите сили, всички - и управляващи, и опозиция, по тази писта, в това състезание, което не е състезание на 100 метра бързо бягане.
Това е много дълго състезание и иска отстояване на интереси, иска воля, иска сила, иска издръжливост, иска търпение, иска толерантност.
Аз мога да заявя, че ние ще отстояваме тези интереси на България.
И няма да се уморим да ги отстояваме!
И не за нещо друго, а защото всъщност за какво става въпрос, става въпрос за това, че това е българският национален интерес.
Български национален интерес е България, ние българите, да станем пълноправна част от Обединена Европа, да станем част от Обединена Европа така, че границите на Обединена Европа да са нашите граници.
И тогава да се чувстваме наистина горди, че сме българи, със своята идентичност, със своето разнообразие.
Защото Обединена Европа не е нищо друго освен територия, на която живеят много народности, много етноси, много култури, които години наред са воювали, но са намерили силата, толерантността, търпимостта да погледнат един към друг и вместо да воюват, да живеят заедно.
Затова аз мога още веднъж да кажа от името на политическата сила, която представлявам: ние поемаме своята политическа отговорност, така както никога не сме бягали от нея, и в бъдеще ще отстояваме интересите на България.
Защото това са българските национални интереси, българските национални интереси като част от Обединена Европа!
ПРЕДСЕДАТЕЛ ЙОРДАН СОКОЛОВ: Благодаря на госпожа Михайлова.
Давам думата на председателя на Парламентарната група на Демократичната левица.
ГЕОРГИ ПЪРВАНОВ (ДЛ): Уважаеми господин председател, уважаеми господин президент, господин министър-председател, Ваши превъзходителства, дами и господа!
България векове наред е била неразривна част от европейското пространство, от европейската територия.
Българските граждани са се чувствали винаги европейци - исторически и културно, по дух и самочувствие.
Затова ние гледаме на членството ни в Европейския съюз като на стратегически избор за България.
За нас това е първостепенна задача, чието решаване е свързано с усилията за укрепването на националната сигурност и със създаване на благоприятни условия за развитието на реформата.
Отправената към България покана е необходима стъпка в процеса на приобщаването ни към Европейския съюз.
Това наистина е събитие с важно, бих казал, историческо значение.
Толкова повече, че то стана в период на сблъсък между две тенденции в Югоизточна Европа - на фрагментаризацията и на интеграцията.
Поканата за преговори с Европейския съюз е резултат от дейността на всички български правителства и парламенти след 1990 г.
Затова бих полемизирал с председателя Соколов: не правителството с главна буква и членувано, а всички български правителства след 1990 г. дадоха своя важен, необходим принос за приобщаването ни към Европейския съюз.
Оживление в мнозинството.
Длъжен съм да припомня на господата отдясно, които се опитват да влязат в полемика, че официалната молба за пълноправното членство на България в Евросъюза беше подадена през декември 1995 г.
През този период започнаха да действат и първите съвместни органи между България и Европейския съюз.
Тогава беше създаден и първият национален механизъм по евроинтеграция, по-добър, по-ефикасен от настоящия.
Поканата е резултат от трайно установения политически и национален консенсус в България по въпроса за евроинтеграцията.
За тази цел лобираха мнозина политици, държавници, дипломати.
Видимо е съгласието както по общите подходи, така и по някои от болезнените въпроси в отношенията между България и Европейския съюз, като например визовия режим, по който управляващи и опозиция винаги са имали негативно отношение.
Този консенсус пролича ярко при дебата и при гласуването на многобройните закони, необходими за хармонизиране на българското и европейското законодателство.
Поканата, уважаеми дами и господа, е важен политически сигнал, израз на нарастващото разбиране, че проблемите на сигурността и просперитета на Европа са взаимно свързани и че нито един регион не може да бъде изключен от тези планове.
Поканата към България е по-скоро израз на политическата воля на Европейския съюз, отколкото на реалното покриване на критериите за членство от наша страна.
Новината от Хелзинки е повече средство за преодоляване на последиците от юговойната и не може да покрие факта на реалното ни, сериозното ни изоставане и отклонение от европейските норми и стандарти.
С една дума, поканата наистина е доверие, но бих казал, че това е доверие в аванс и тепърва ни предстоят общонационални усилия за покриването на критериите.
Необходима е политика на, бих казал, партньорство за присъединяване между всички фактори в страната, от които зависи придвижването на България към Европейския съюз.
Постигането на такава значима общонационална цел изисква мобилизирането на целия потенциал на нацията.
Необходима е програма за присъединяване като резултат от широк публичен и професионален дебат, консенсусно приета в парламента, дефинираща ясно и отчетливо етапите и сроковете по пътя на пълноправното ни членство, с открояване на националните приоритети и интереси в различните сфери на преговорите.
Към момента не само че няма подобна програма, няма и отговор на въпроса освен декларацията, която току-що чухме, каква е готовността на правителството за стартирането на преговорите, как ще се структурира националният механизъм за тяхното водене.
И премиерът, и други министри нееднократно признаха неефективността на създадената по партиен признак държавна администрация.
Ходът на преговорите през тази година потвърди това впечатление.
И не можеше да бъде различно, след като с лека ръка беше разрушен професионално изграденият, работещ правителствен екип за европейска интеграция, след безпрецедентната чистка в администрацията, включително и в структурите, отговарящи за присъединяването ни към Европейския съюз.
Още преди да сме получили поканата беше започнат един диспут за промени в Конституцията.
За пореден път управляващите са готови да кажат "да" преди да е ясно какво точно ще се поиска, преди да има точен, експертен, професионален и политически анализ за необходимите промени.
Доколкото темата обаче вече е поставена на общественото внимание, бих искал да кажа следното.
Република България има една европейска по своя характер Конституция.
Това разбиране би трябвало да бъде изходната точка на подобна дискусия.
На второ място, Парламентарната група на Демократичната левица недвусмислено демонстрира и доказа своята воля за хармонизиране на българското и европейското законодателство, гласувайки за огромната част от законопроектите, които трасират пътя към присъединяването.
Но нека да не започваме от частни или периферни проблеми, а да хванем същността.
А тя е главно в това как ще влиза в сила законодателството на Европейския съюз, как в този процес на самоограничаване на суверенитета - нека да наречем нещата със собствените им имена - ще се отчитат и отстояват българските специфични национални интереси.
В тази ситуация в политически план има най-малко две опасности.
Едната е управляващите да се опитат да наложат пълен монопол, при отсъствието на прозрачност в процеса на преговорите, както впрочем за последните две-три години.
На второ място, изпълнителната власт да се опита да размие отговорността с присъщите й форми на имитиране на съгласие.
Съгласието е една красива идея, опорочена обаче от тригодишното управление на Съюза на демократичните сили.
Така че сега няма място да говорим за съгласие въобще, за съгласие априори.
Ние, разбира се, сме готови да работим за консенсус конкретно по всички тези три десетки теми, част от които бяха споменати от министър-председателя.
Демократичната левица ще се противопостави на всеки опит да се изкористи темата за евроинтеграцията и тя да бъде превърната в предмет на теснопартийни игри и страсти.
Но това не означава, че дебатът трябва да бъде снет от дневния ред на парламента и на обществото.
И при предстоящите парламентарни дебати, и при бъдещото ангажиране с управлението на страната БСП ще бъде фактор на стабилността във външната политика на България, в това число и особено по темата за евроинтеграцията.
Ние ще работим за по-добри европейски закони, ние ще търсим ефективния парламентарен контрол върху процеса.
Ние ще работим отговорно за съзиждането на нашия етаж в общоевропейския дом по всички посоки - от икономическата реформа до проблемите на националната и европейската сигурност.
Необходим е пълноценен диалог между парламент, правителство, местна власт, граждански структури.
Такъв до момента отсъства.
Нещо повече, буквално в последните дни, в момента на получаването на поканата, в Боровец управляващите демонстрираха един неевропейски подход - министрите обучаваха само сините кметове за предприсъединителните фондове.
Смях и оживление в мнозинството.
Когато структурираме работата си в парламента, уважаеми дами и господа, смятам, че е необходимо да помислим, а защо не и да решим въпроса в посока към създаването на една специализирана комисия на Народното събрание по проблемите на евроинтеграцията.
Добрият европейски тон не означава, уважаеми дами и господа, че трябва да си затваряме очите пред всичко онова, което става в страната.
Удовлетворението от поканата в тези дни беше помрачено от факта, че за пореден път, може би използвайки именно този факт, се вдигнаха цените на електроенергията и на хляба до почти непосилни за обикновения човек равнища.
Докато парламентът аплодираше в аванс новината, отвън протестираха военноинвалидите, които мнозинството с гласуването лиши от скромните им пенсии.
В сянка останаха протестите на миньорите от "Бобов дол", от ГОРУБСО, които продължават и в момента в Перник.
Процесът на присъединяване е условие и предпоставка за истински реформи, уважаеми дами и господа, за край на злоупотребата с това понятие.
Поканата изисква друга икономическа политика, за да бъдем част от тази Европа на растежа и заетостта по израза на френския премиер Лионел Жоспен.
Правителството не постигна равнопоставеност в отношенията с Европейския съюз по проблемите на ядрената енергетика и затова е необходимо преосмисляне на ядрената ни стратегия.
Началото на преговорите налагат обрат в отношението към социално слабите.
По трудния път към Европейския съюз сме длъжни да победим безработицата, да се впише в европейския социален модел, който също бързо се развива.
Необходимо е реално ангажиране на държавата с проблемите на етническите общности в страната.
И проблемът не е в ограниченията, произтичащи от конституционния текст, за създаването на партии, а в това, че без активни инвестиции населението в етнически смесените райони ще продължи да живее на ръба на оцеляването.
Нужна е нова политика за укрепване и разширяване правата на местната власт, противно на провежданата от СДС линия на централизация на властта, който ни отдалечава от европейските стандарти.
Поканата е сигнал за война с корупцията - не абстрактно и не само до чиновническото ниво, но и с незабавно отстраняване на имената - символи в управляващото мнозинство.
Министър-председателят обеща структурни промени в кабинета с оглед на предстоящите преговори.
Ясно е, че на него му трябва положителен мотив, за да предприеме някои неотложни промени в изпълнителната власт.
Политическият проблем е, че в условията на изострящата се особено след местните избори криза на доверието към това правителство вече е ясно, че то не може да води пълноценни преговори, то не може да реализира тежките непопулярни мерки, които предстоят.
На България е нужен не просто променен или друг екип, на България е нужна друга политика за сериозното, реалното изпълнение на критериите, стандартите и нормите на Европейския съюз, отстоявайки националния интерес.
Сега се изля много шампанско, разбирам, че предстои тържеството, не знам къде другаде в Европа шампанското се гърми на старта.
Предлагам да го запазим за успешния финал.
Надявам се то да не е много отлежало.
ПРЕДСЕДАТЕЛ ЙОРДАН СОКОЛОВ: Благодаря на господин Първанов.
От името на Парламентарната група на Обединението за национално спасение давам думата на заместник-председателя господин Кемал Еюп.
КЕМАЛ ЕЮП (ОНС): Уважаеми господин председател, уважаеми господин президент, уважаеми господин министър-председател, уважаеми гости, уважаеми дами и господа министри и народни представители!
Изживяваме важен момент от нашата най-нова история.
Поздравяваме българското гражданско общество за успеха му.
Поздравяваме българското правителство за това, което направи.
Ръкопляскания от ОДС.
Едновременно с това следва да отбележим, че става дума за работата на няколко правителства в тази насока, на няколко парламента (ръкопляскания от ДЛ) от времето на приемането ни за членове на Парламентарната асамблея на Съвета на Европа 1992 г. до днес.
В този смисъл качественият скок беше предшестван от поредица стъпки, които не бива да се забравят или омаловажат.
Не по-малко са и заслугите на Тридесет и шестото, Тридесет и седмото и Тридесет и осмото Народно събрание.
Защото в по-малка или по-голяма степен те подготвиха законодателно тези процеси.
Без да се самоизтъкваме, ние, депутатите от ДПС, също сме горди, че имаме своя важен принос в това отношение.
Неоспорим е приносът ни във формирането на българския модел за междуетнически отношения и решаване на етническите проблеми.
Ние смятаме, че е от особено важно значение и позицията ни, обоснована от господин Ахмед Доган пред парламента по времето на косовската криза.
Точно позицията на ДПС и на другите демократични и политически сили изигра ключова роля за поканата.
Ако имахме и по-адекватна реакция за бежанците от Косово, сигурно щяхме да имаме и по-добра стартова позиция днес.
Поканата за започване на разговорите по процеса на присъединяването ни към Европейския съюз е и признание за ролята на ДПС в създаването на гореспоменатия български етнически модел.
Вече е очевидно, че точно този модел не е проклятие за България, а обратното, огромен успех, оценен от Европейския съюз.
Впрочем, непосредствено преди приемането ни на 9 декември, председателят на Движението за права и свободи, в качеството си на председател на Либералнодемократичния съюз, беше поканен в Хелзинки на заседание на Либералния интернационал, на което либералите от Европейския съюз изразиха позитивното си отношение точно към този модел.
В участието си в това заседание ние, българските либерали, подкрепихме кандидатурата ни за започване на преговори.
Посочвам това не за да изтъкна нашите заслуги, а за да подчертая положителната роля, която има и ще има ДПС в този процес, и особено важната роля на обществения и политическия консенсус на всички партии и на всички български граждани.
Но това е началото.
Започването на преговори е точно това, което значи - начало на дълги, сложни и трудни преговори, които ще настояват нашето законодателство да стане реципрочно на това от Европейския съюз, включително и в частта си за правата и свободите на малцинствата в България.
И ако някой храни илюзии, че това може да стане с изолирането на ДПС, със създаването на дублиращи подопечни многото структури, значи той просто не желае успех на България в този процес.
Уважаеми господа, нека сме наясно, че трудното сега започва, защото сме бедни, а ще трябва още повече да стягаме коланите си.
Защото в Европейския съюз няма място за просяци и милостиня.
Така наречените предприсъединителни фондове подпомагат гражданското общество.
Подобряване на инфраструктурите - да, но те не хранят.
Сега най-важното е да се направят такива данъчни закони, които да отпушат реалната инициатива н малките и средни предприемачи, на малкия и средния бизнес и да се закрие мафията, облечена във власт.
Знам колко е трудно това, но господин Костов ще трябва да докаже мъжеството си точно с тези бързи и радикални кабинетни промени, които ще позволят това.
Нужно е, дами и господа, да се предпазим от още една опасност, да не превърнем решенията от 10 декември 1999 г. в теснопартийна пропаганда.
Да се твърди, че само една партия, или само една коалиция, че само партийно верни хора, не професионалисти могат да осигурят верния път на България.
По този начин да се монополизира самата европейска идея.
Това не е така и по принцип, и поради фактическото положение, че най-малко две опозиционни партии са вече официално приети от демократични световни европейски политически организации.
Впрочем госпожа Екатерина Михайлова нарече присъединяването към Европейския съюз дълго бягане, дълго трудно бягане.
Мисля, че още по-точно би било да се нарече "щафетно бягане", при което щафетата се предава от едни партии и коалиции към други, но се постига една обща цел.
ЕКАТЕРИНА МИХАЙЛОВА (СДС, от място): Един отбор.
АЛЕКСАНДЪР ТОМОВ: За Българската евролевица 10 декември е двоен празник.
Ние се радваме за общия успех, но и заради това, че се потвърди тенденцията, заложена в нашето име, в нашата същност.
Оттук нататък всяка политическа партия ще трябва постоянно да отстоява своя европейски път и да покрива своите европейски стандарти.
Във връзка с това бих искал да поставя един въпрос, който засяга не управляващите, а опозицията.
Опозицията също, както и управляващите, има своите европейски отговорности.
Такава отговорност е цялата опозиция да приеме новите европейски реалности и да потвърди еднозначно, че присъединяването към Европа не може да стане само на един крак, че днес никой сериозен европейски политик не бива и не може да отдели европейската икономика от евроатлантическата политика на сигурност.
Тези, които се опитват да разделят неразделимото, не само подкопават доверието към необратимостта на промените у нас, но и намаляват скоростта на присъединителния процес.
Така че стартът на преговорите е изпитание за всички - за управляващите да нахранят народа, да ускорят и проправят реформите, да освободят страната от излишна бюрокрация и корупция; за опозицията - да не позволи нереалистични тези в областта на сигурността и евроскептицизъм, да не позволи всичко това да стане партийно изгодна пропаганда.
Преди две години Българската евролевица предложи на президента на републиката един проект на доктрина за национално съгласие.
В нея ние предложихме 4 - 5 ключови въпроса на националното развитие да бъдат забранени за партийно-политически пропаганди и за публично демонстриране на партийни различия.
Правехме и правим това само от една гледна точка - една малка европейска страна да изглежда солидно, да изглежда здраво, да изглежда наистина в очите на европейци, на по-близки и по-далечни страни като страна, в която няма различия по големите фундаментални въпроси на деня.
Става дума и за външната политика, и за националната сигурност, и за европейската евроатлантическа ориентация на страната.
Сега, след началото на преговорите, всичко това става още по-актуално.
Целта на подобен подход, дами и господа, е да гарантираме приемственост в геополитическата ориентация на страната, стабилност в нашия европейски избор.
Вече е ясно, че ние сме част от Европа.
Сега обаче трябва да докажем, че Европа е вътре в нас - в нашите сърца, в нашите мисли.
И да докажем това на практика.
Само по този начин ние можем да докажем своята национална идентичност, бидейки част от голямото европейско семейство.
На добър час, уважаеми дами и господа, по трудния, но необратим път към Европа.
Ръкопляскания от залата.
ПРЕДСЕДАТЕЛ ЙОРДАН СОКОЛОВ: Благодаря на господин Томов.
Давам думата на съпредседателката на Парламентарната група на Народен съюз госпожа Анастасия Мозер.
АНАСТАСИЯ МОЗЕР (НС): Уважаеми господин президент, уважаеми господин министър-председател и министри, уважаеми членове на дипломатическия корпус и приятели на България!
Поканата ни за започване на преговори с Европейския съюз е едно заслужено и изстрадано историческо събитие, но радостно историческо събитие!
Ние с право можем да празнуваме възможността, че имаме отново шанс да заемем своето място в демократичната европейска общност.
И аз не напразно казах изстрадана, защото тук искам да благодаря на господин президента за това, че в своето слово на този митинг по време на посещението на президента на Съединените американски щати той беше един от малкото, които споменаха, че България е започнала своята съпротива срещу тоталитаризма, срещу комунизма измежду първите страни, за да не каже и първата, и е понесла стотици хиляди жертви по лагери и затвори в името на този Европейски съюз и тази европейска солидарност и тази европейска демократична общност.
Ропот от блока на ДЛ.
Аз ставам, ако има още бележки, заповядайте!
Но днес нека да се съсредоточим върху сериозното предизвикателство, което представлява тази покана към България, предизвикателство, отправено особено към всички политици у нас.
Въпросите около преговорите с Европейския съюз и присъединителната стратегия на страната поставят на коренно различна основа както формата на политическия диалог, така и съдържанието му.
За първи път нашата родина е изправена пред цел, която, надявам се, не предизвиква противоречиви мнения и отношения.
За първи път всички политически сили би трябвало да говорят на един език.
И това, само по себе си, е прекрасно.
И дано продължи така.
От друга страна ние сме убедени, че преговорите с Европейския съюз ще внесат и ново съдържание в нашите политически дискусии, че ще съсредоточим добросъвестно, загърбвайки демагогията, вниманието си върху истински належащите проблеми, от чието решаване ще зависи перспективата за пълноправно членство.
За никого не е тайна, така, както беше казано вече тук, че тази покана е един вид кредит, отпуснат на България.
А кредитите се отпуска въз основа на създаденото доверие и на убедеността, че реформите в страната не само са достигнали определено ниво, но и твърдо ще продължат своето развитие.
Именно в това се състои и нашата работа като политици, отговорни за бъдещето на своята страна.
Създаването на условията за получаване на този кредит на доверие в българската реформа отне не малко време и не малко градивни усилия от всички нас.
Още по-трудно ще бъде връщането на този кредит с цената на още много, но абсолютно необходими реформи, които ще бъдат най-много в полза на всеки български гражданин.
Предстои огромна работа по прегледа и адаптирането на българското законодателство към стандартите на Европейския съюз.
Работа, която пряко касае нас, народните представители.
Освен това още по-тежка задача е сближаването на нашата икономика с тези на страните от Европа, достигането на равнището на доходи, заетост и икономическо развитие, характерни за страните от Европейския съюз.
Но днес ние вече сме част от едно европейско семейство и ние знаем, че имаме там приятели, които ще ни помагат така, както ние сме помагали на други, макар и понякога това да не е било лесно.
За да постигнем всичко това ние разчитаме на изключителната помощ на страните от съюза както по отношение на увеличаване обема на преките чуждестранни инвестиции у нас, внасянето на нови технологии и съвременни производства, така и за отваряне на европейските пазари за наши стоки.
Това особено важи за чувствителния сектор на земеделското производство, където нашата страна има чувствителни предимства и където с минимални инвестиции можем да постигнем много.
И откъдето, според всички експерти - и наши, и чужди - ще дойдат най-бързите засега дивиденти.
В крайна сметка хубавото е, че тази покана дава посока на нашата страна, дава ни път на развитие и перспектива, за която много други народи не могат и да мечтаят.
От нас българите зависи да оползотворим този шанс и да си спечелим мястото, което географски ни принадлежи.
Само ако го получим заслужено, а не на кредит, ще имаме и максимална полза от него.
Затова обаче е нужна много работа както тук в парламента, така и в изпълнителната власт, така и навсякъде, където се кове бъдещето на съвременна България.
Нужни са отговорни хора, много отговорни хора, които да поемат тази огромна задача, защото ако поканата за преговори и преговорите са дело на нашето поколение, то трябва ясно да осъзнаем, че и бъдещото членство в Европейския съюз и неговата реализация ще бъде дело и на следващото поколение.
Европа изгражда този Европейски съюз вече 45 години.
Въпросът е, че те си поставиха една цел и я преследваха успешно.
Нужно е от днес да намерим и да започнем да възпитаваме онези, които с гордост ще се наричат българи в обединена Европа.
На това, уважаеми колеги, са отдадени нашите градивни усилия в Народен съюз - БЗНС, Демократическа партия, и ние ще отдадем своя политически и човешки потенциал за реализацията на тази идея в името на просперираща България.
Както казаха и преждеговорившите, и аз ще се позова на още един цитат: "Пътят е страшен, но славен", но ние вярваме в неговата цел, в нейното върховенство и в успешния край.
На добър час на всички европейци у нас!
ПРЕДСЕДАТЕЛ ЙОРДАН СОКОЛОВ: Благодаря на госпожа Мозер.
Преди да дам почивка каня всички гости и народни представители на чаша шампанско в клуба на народния представител.
Искам да успокоя всички, че шампанско ще има и за финала на преговорите.
Весело оживление, ръкопляскания.
Половин час почивка.
София, четвъртък, 10 февруари 2000 г.
Всички стават прави и с бурни и продължителни ръкопляскания посрещат генералния секретар на Организацията на Северноатлантическия договор господин Джордж Робъртсън, придружен от председателя на Народното събрание господин Йордан Соколов.
Преди да заеме мястото си господин Джордж Робъртсън се ръкува със заместник-председателите на Народното събрание.
ПРЕДСЕДАТЕЛ ЙОРДАН СОКОЛОВ:Уважаеми господин президент, уважаеми господин министър-председател, господа министри, уважаеми госпожи и господа народни представители, Ваши Превъзходителства, дами и господа!
Особено ми е приятно да приветствам в Народното събрание на Република България генералния секретар на Организацията на Северноатлантическия договор Негово Превъзходителство лорд Робъртсън.
Бурни ръкопляскания.
Разрешете ми да представя с няколко думи нашия изтъкнат гост.
Роден е през 1946 г. в Порт Елън, Шотландия.
Джордж Робъртсън завършва в 1968 г.
Университета в Дънди с магистърска степен по икономика.
От 1968 до 1978 г. той работи в Съюза на производителите като отговорник за производството на шотландско уиски.
Весело оживление.
Нашият именит гост има зад себе си 20-годишна бележита парламентарна кариера.
От 1978 до 1999 г. той неизменно е член на Парламента от Хамилтън, като по това време е бил говорител на опозицията по въпросите на Шотландия и на външните работи и е заемал поста държавен секретар за Шотландия в опозиционния кабинет в сянка.
След изборите в 1997 г. той е държавен секретар на отбраната.
В 1999 г. става пожизнен пер и получава титлата Лорд Робъртсън от Порт Елън.
От м. октомври 1999 г. той встъпва в длъжността генерален секретар на НАТО.
Нашият гост е заемал редица видни обществени длъжности и е получавал високи отличия.
Бил е председател на Шотландската лейбъристка партия, 9 години е бил заместник-председател на Британския съвет, 7 години е участвал в Съвета на Кралския институт за международни отношения в Чатъм Хаус.
През 1997 г. е назначен за член на Личния съвет на Нейно Величество.
Уважаеми господин генерален секретар, Вие идвате в България в дни, когато нашата страна уверено крачи по своя труден, но необратим път към интегриране в Европейския съюз и в НАТО.
Ние сме дълбоко убедени, че най-успешният отбранителен съюз в съвременния свят - НАТО, и най-ефективното интеграционно обединение - Европейският съюз, са два неразделни стожера на общочовешките ценности на демокрацията, свободата и мира.
Доказателство за нашата привързаност към тези ценности беше решителната подкрепа, която България оказа на Северноатлантическия съюз при кризата в Косово.
Убедени сме, господин генерален секретар, че Вашето посещение ще заздрави още повече връзките на България с НАТО.
А сега ми разрешете да дам думата на Негово Превъзходителство лорд Робъртсън - генерален секретар на Северноатлантическия съюз.
ДЖОРДЖ РОБЪРТСЪН:Господин председател на Народното събрание, господин президент, уважаеми дами и господа!
Много съм щастлив да бъда в България и да съм сред вас.
Продължителни ръкопляскания.
Както знаете, госпожи и господа, понеже съм шотландец, английският не е майчиният ми език.
Позволете ми най-напред да изкажа благодарност на българското Народно събрание за любезната покана.
И ви благодаря, господин председател, за това, че ми обещахте да не поставите на гласуване онова, което смятам да кажа.
След 21 години, като член на Камарата на общините във Великобритания, би било странно да дойда тук и да се окаже, че опозицията не настоява на правото си на отговор.
Посещението ми днес тук обаче е още едно свидетелство за това, че връзките между България и НАТО никога не са били по-силни.
Миналата година тези връзки бяха подложени на едно тежко изпитание.
И както България, така и НАТО взеха своя изпит с отличие.
Нещо повече, миналата година, 1999 г., беше година на тежки изпитания за цяла Европа.
Станахме свидетели на някои от най-страшните актове на варварство в континента от 1945 г. насам.
Видяхме как отново тръгват ешалоните, депортирани.
Видяхме как убиват хора, разкъсват се семейства, стотици хиляди бежанци, търсещи оцеляване срещу глада и студа.
Станахме свидетели на неща, които смятахме, бяхме сложили край преди 50 години.
Неща, които се надявахме никога да не ни се наложи отново да преживеем в живота си.
Сякаш Европа се беше върнала в своите най-черни времена.
Сред тази трагедия обаче ние станахме свидетели и на нещо друго.
Видяхме, че Европа може да каже: стига!
Видяхме, че Европа може да се изправи срещу варварството.
Видяхме как цялото европейско семейство се обединява в усилията си да сложи край на насилието и да обърне назад процеса на етническо прочистване.
Видяхме една Европа, която не само говори за своите общи ценности, а е готова да ги защитава.
Накратко, видяхме Европа, която израства в своето единство.
Обединеният отговор на Европа на косовската трагедия беше повече от изолирано явление.
Възправяйки се срещу етническото прочистване, Европа отбеляза действителният край на XX век като столетие на война, край на национализъм и етническа омраза.
Станахме свидетели на едно ново начало в Европа - началото на Европа на XXI век, обединена, работеща заедно, за да постигне мир със самата себе си.
Очевидно, господин председател, все още много предстои да бъде направено, за да постигнем тази своя мечта.
Нашият континент все още страда от старите разделения.
Все още има разделение между благоденстващата Западна Европа и не така благоденстващата Източна Европа.
Все още има разминаване между демократичните идеали и препятствията в реалността.
Все още има разлика между нашите въжделения за една мирна Европа и жестоката реалност на конфликтите в нея.
Тези разлики, тези разделения не могат да бъдат преодолени отведнъж.
Но, ако имаме компас, ако знаем посоката, то нашият път ще ни доведе до целта.
А Косово показа, че ние имаме своя ориентир, своя компас.
И това са нашите ценности.
И нещо повече, разполагаме с инструментите да утвърждаваме и защитаваме тези ценности.
Това е основание да сме изпълнени с надежда в началото на новия век.
Тази надежда обаче трябва да бъде съчетана с реализъм, тъй като утвърждаването на общите ни ценности изисква изключително упорита, търпелива работа и вяра в бъдещето.
Това предизвикателство става още по-ясно след събитията в Косово, понеже изпитанията, пред които ни изправя Косово, са, накратко казано, огромни.
Както Бернард Кошнер - представителят на ООН в Косово уместно описа обстановката: Косово в продължение на 40 години страда от комунизма, през последните десет години - от апартейд и най-сетне, през последната една година - от жестоки убийства и вълна на етническо прочистване.
На фона на тази история никой не би трябвало да храни илюзията, че помирението между етническите общности може да бъде постигнато за някакви си години, да не говорим за месеци, както някои се надяват.
Ключът към проблема е да отстояваме своя курс.
Босна и Херцеговина показват какво могат да постигнат търпеливите упорити усилия.
В Босна беше постигнат действителен напредък от разполагането на силите на НАТО през 1995 г.
Няма природен закон, който ще ни попречи да постигнем подобен напредък в Косово.
Нещо повече, ние вече наблюдаваме действителен напредък през няколкото месеца от разполагането на мироопазващите сили на НАТО в Косово.
Повече от 850 хил.бежанци са се върнали по домовете си.
Повече от 50 хил.жилища са възстановени с бясна скорост, благодарение на усилията на международната общност и на обикновените граждани в Косово.
Световната програма по прехраната предоставя помощ на 650 хил.косовари.
А върховният комисар на ООН за бежанците и други агенции предоставят подслон на близо 400 хил.души.
Около 550 училища са разчистени от мините и други незадействали амуниции и 300 хил.деца се върнаха на училище миналата есен, за да бъдат обучавани на родния си език за първи път през последните десет години.
И това не е всичко.
Армията за освобождение на Косово е разпусната и демилитаризирана от КФОР и е предала повече от 10 хиляди единици въоръжение.
Създават се граждански организации, за да започнат да управляват едно действително многоетническо Косово.
Да, разбира се, все още има много насилие, твърде много омраза, твърде много отмъщение, но ние сме решени да променим всичко това.
Решени сме да изградим основата за един устойчив мир там - точно така, както го правим в Босна.
Народът на този изстрадал от войната регион заслужава нов шанс и ние ще му го дадем.
И като казвам "ние ще им го дадем", нямам предвид само НАТО.
Това е едно общо усилие.
Наред с 19-те страни от НАТО, 15 други държави участват в този процес - държави от Европа и от други части на света, и България е важен партньор в този процес.
Двата взвода в Босна и инженерния взвод в рамките на КФОР, предоставени от вашата страна, са значим принос за стабилността на региона.
Позволете ми да кажа, господин председател, че ние дълбоко ценим този принос, тъй като той е още един знак, още един признак за действащата обединена Европа.
В началото на XX век балканският барутен погреб запали пожар в Европа, а днес, в началото на XXI век нациите от евроатлантическата общност действат заедно, заедно на страната на мира.
В края на краищата, разбира се, трябва да отправим поглед отвъд Босна и Косово, трябва да погледнем към Югоизточна Европа в нейната цялост, да погледнем отвъд военно-политическите въпроси и да съсредоточим вниманието си върху един всеобхватен политически и икономически подход.
Сега, когато мирът в Босна и Косово е възстановен, е дошло времето да създадем благоденствие за всички народи на Югоизточна Европа.
Сега е времето да върнем целия регион, народите на този регион обратно в руслото на европейския процес - там, където те отдавна имат своето място.
Казах, че началото е обещаващо.
Пактът за стабилност в рамките на Европейския съюз и инициативата за сътрудничеството в Югоизточна Европа на НАТО работят заедно и създават основа за напредък и сигурност.
Това е логиката впрочем, която навремето беше в основата на плана "Маршал" и на НАТО през края на 40-те години и същата логика би следвало сега да бъде приложена към Югоизточна Европа.
НАТО е готов да откаже пълна подкрепа на тези усилия.
Ще се възползваме от своя консултативен форум по въпросите на сигурността в Югоизточна Европа, в който заседават съюзниците и 7 страни от региона, за да разработваме практически инициативи за сътрудничество.
Ще работим в тясно сътрудничество също с партньорите в рамките на Евроатлантическия съвет за партньорство, за да разработваме допълнителни практически идеи за регионално сътрудничество в Югоизточна Европа.
Може да си зададете въпроса, вашите избиратели могат да питат може ли всичко това действително да промени нещата?
Моят отговор, който давам на вас и на тях, е съвсем категоричен: да, да, възможно е.
Възможно е всички нации, всички институции да дадат най-доброто от себе си и стига страните от Югоизточна Европа сами да поведат процеса, да поемат своите отговорности за осъществяването на този исторически проект.
За щастие това е налице в Югоизточна Европа.
И един превъзходен пример за това е инициативата за преквалификация на военнослужещите, които са съкращавани в хода на реформата във Въоръжените сили.
При един радикално нов подход България ще сътрудничи със Световната банка и НАТО в рамките на един експериментален проект по Пакта за стабилност.
И ето ви един добър пример за практическо сътрудничество, добър пример за това, че е налице и творчески подход, и политическа воля да бъдат доведени нещата докрай.
Но успехът на тези три проекта - Босна и Херцеговина, Косово и Югоизточна Европа - и инициативата, свързана с нея, разбира се, зависи от тясното сътрудничество между НАТО и страните в района, включително, разбира се, и България.
Успехът на това продължаващо сътрудничество е не само убедително доказателство за нашите споделени ценности, то е и ярко потвърждение на подхода към европейската сигурност, който се основава на сътрудничеството, подход, кристализирал в двата основни механизма, които НАТО изгради със своите партньори през последното десетилетие, а именно "Партньорство за мир" и Евроатлантическия съвет за партньорство.
В "Партньорство за мир" 25 държави от Ирландия до Швеция, от България до Румъния, чак до китайската граница с Киргистан и Казахстан, всички те работят съвместно с 19-те съюзници в НАТО в областта на военното сътрудничество, планирането на отбраната, съвместната подкрепа за омиротворяване, хуманитарни операции и планиране при извънредни ситуации.
В Евроатлантическия съвет за партньорство същите държави се консултират и сътрудничат на политическо равнище по въпросите на регионалната сигурност на Балканите, конверсията в отбранителната промишленост и създаването на здрави връзки между гражданските и военните кръгове.
Приносът на партньорите към СФОР и КФОР е най-ясен знак, че партньорството си заслужава усилията.
Не е никакво преувеличение да се каже, че нашите операции в Босна и Косово никога нямаше да успеят без ангажимента на партньорите.
Това е едно скъпоценно постижение, което ние сме длъжни да опазим.
Ето защо ние сме твърдо решени "Партньорство за мир" и Евроатлантическият съвет за партньорство да станат още по-действени.
Ролята на партньорите в подготовката и провеждането на съвместни операции ще расте.
Целите в планирането на отбраната ще стават все по-амбициозни.
Обхватът на нашите консултации ще се разширява все повече.
Освен това ще се погрижим политическият глас на нашите партньори да се чува високо и ясно.
България участва в "Партньорство за мир" от рано.
България участва в редица военни учения, в процеса на планиране и преглед.
Но на мен ми се иска България да стигне още по-напред, защото "Партньорство за мир" предлага много повече възможности за сътрудничество, отколкото в момента ние използваме.
Партньорството е двупосочен процес.
България ще спечели като увеличи своята оперативна съвместимост с НАТО и като получи нов тласък за реформата в областта на отбраната.
НАТО на свой ред ще спечели като има един по-силен партньор, който ще помогне за съвместното преодоляване на общите предизвикателства в сигурността.
Ето защо партньорството е предложение, от което печелят всички.
Същата логика се отнася до друг важен елемент от Програмата на НАТО, а именно - процесът на разширяване.
Както и при партньорството, разширяването укрепва сигурността както на НАТО, така и на новоприсъединяващите се страни - още една ситуация, от която всички печелят.
Ето защо НАТО запази своя ангажимент към процеса на разширяване.
Съюзът винаги е прилагал политиката на отворени врати.
Миналата година три държави вече влязоха, други ще ги последват.
Ето защо ние започнахме изпълнението на плана за действие, съгласно който страните кандидатки представят индивидуални годишни национални програми за своята подготовка.
Тези програми обхващат различни аспекти на политиката и икономиката, отбраната, ресурсите, сигурността и правото.
Планът предвижда един механизъм за целенасочен и откровен обмен на становища по постигнатото.
Обратната връзка включва както политически, така и технически консултации - център за координиране на помощта от НАТО и държавите кандидатки във военноотбранителната област.
Разработват се общи съгласувани цели за страните кандидатки.
Обменя се информация за програмите за предоставяне на помощ, за да се определят правилно приоритетите и да се избегне дублирането.
Целта ни е максимално да се предоставят ползите за страните кандидатки.
Чрез плана за действие във връзка с членството НАТО помага на партньорите да се подготвят за бъдещото членство в НАТО.
Но искам съвсем ясно да кажа нещо - в крайна сметка отговорността за задълбочената, цялостна подготовка, си остава отговорност на самите страни - кандидатки.
Те трябва да бъдат готови да извършат необходимите реформи.
Те трябва да се справят с толкова важните въпроси, като например реформата в отбраната без забавяне.
Те не бива да се боят от това да вземат трудни, болезнени решения и да предоставят достатъчно ресурси за реформата.
Прекрасните думи не са достатъчни.
Те трябва да бъдат подкрепени и от дела.
Само тогава можем уверено да се изправим и да кажем: "Ние сме готови за членство".
Тогава и само тогава новите членове ще направят НАТО още по-силна организация.
И нещо също толкова важно, което искам да кажа тъкмо пред парламентаристите.
Тази позиция трябва да се основава на един консенсус между партиите.
Реформата в областта на отбраната е просто прекалено важна, за да бъде арена на партизанщина.
Само чрез широка подкрепа на всички основни политически партии държавата, народът могат да изпълнят успешно толкова трудните решения, които са необходими и да ги обезпечат.
Ето моето послание от човек, който е в политиката от 15-годишна възраст.
Искам да ви кажа това, че в родината ми, в която 18 дълги години аз и партията ми бяхме в опозиция, ние научихме едно нещо - не заигравайте на политика в областта на отбраната.
Бурни и продължителни ръкопляскания.
Нямам никакво съмнение, че държавите - кандидатки за членство знаят за какво става дума.
И аз нямам никакви съмнения, че те ще се справят.
В контекста на плана за действие за членство България вече е разработила съществена програма за преструктуриране на въоръжените си сили.
Заедно с военната доктрина от миналата година тази програма ще създаде здрава основа, така че въоръжените сили напълно да съответстват на изискванията за сигурността на днешния и утрешния ден.
Тази реформа е ярко доказателство за желанието на България да продължи по пътя, който сама е избрала.
И НАТО има пълно желание да подпомага България по този път!
Позволете ми да кажа нещо категорично: действията на България по време на Косовската криза сериозно засилиха вашата европейска репутация.
Но ето - НАТО победи, тъй като можеше да разчита на активната и неотклонна подкрепа на своите партньори, сред които България беше на първо място.
Отдавайки своята подкрепа на международните усилия, в това число даването на достъп на НАТО до българското въздушно пространство, вие поехте политически рискове и понесохте сериозни икономически жертви.
И все пак вие не се отклонихте от пътя си.
И когато решението за участието в КФОР беше поставено на гласуване, вие - българският парламент, ратифицирахте това решение с решително мнозинство.
Отдавам чест на България за подкрепата, за куража.
Подкрепа, която беше повече от помощ в една критична ситуация, внушително отстояване на концепцията на Европа като на общо пространство на ценности, признак за това, че Европа действително става общо пространство на сигурност.
Твърдата позиция на България по време на Косовската криза не остана незабелязана.
Най-малкото тя е едно допълнително доказателство за решимостта на вашата страна да постигне пълна интеграция в европейските структури.
Днес европейското призвание на България е несъмнено.
То е отразено в дългосрочното оценявано сътрудничество на България в рамките на Партньорство за мир, отразява се в решението на Европейския съюз да покани България да започне преговори за присъединяване.
Отразява се в активната позиция на България в полза на регионалното сътрудничество и за установяване на добросъседски отношения в региона.
Отразява се също така и в неуморните усилия да привлечете обществената подкрепа, която е необходима за всяка демократична политика в областта на сигурността.
ПРЕДСЕДАТЕЛ ЙОРДАН СОКОЛОВ:Откривам последното тържествено заседание на Тридесет и осмото Народно събрание.
В залата звучи химнът на Република България.
Уважаеми господин президент, уважаеми господин министър-председател, уважаеми дами и господа министри, уважаеми дами и господа конституционни съдии, Ваши Превъзходителства, уважаеми дами и господа народни представители!
Днес е последният ден на Тридесет и осмото Народно събрание на Република България, в който изтича неговият мандат.
Зад нас остават 4 години на напрегната парламентарна дейност.
С какво ще се запомни Тридесет и осмото Народно събрание?
Според някои може би това трябва да бъде гласуването с чужди карти или любимата тема на някои медии за депутатските кюфтета.
Ние смятаме, че справедливостта изисква Тридесет и осмото Народно събрание да остане в българската история с много по-важни неща - с това, че то е първото Народно събрание след промяната от 1989 г., което завършва своя пълен мандат, (ръкопляскания) и второто Народно събрание след създаването на българския парламент през 1879 г., което изкарва пълен 4-годишен мандат.
Това е резултат на съществуващото в този парламент мнозинство, което създаде политическата стабилност на парламента, на страната, довело от своя страна до икономическа и финансова стабилност и растеж.
Това се дължи и на голямата дейност на опозицията, която никога не надхвърли рамките на коректния парламентаризъм и заедно с мнозинството спомогна за утвърждаване на парламентаризма у нас.
На второ място, това е огромната законодателна дейност - над 631 приети закона, 444 решения, 8 декларации, с което не само беше наваксано изоставането на българското законодателство в хармонизацията с европейското право, но България излезе на второ място сред страните кандидатки за членство в Европейския съюз по този показател.
Това до голяма степен позволи Европейският съюз да вземе решение за започване на преговори с България за членство в съюза, за успешното им провеждане, за историческото решение на срещата в Ница, за премахване на визовите ограничения за български граждани, наложени от Шенген.
Ние не можем да отминем и успешния парламентарен контрол.
В 153 заседания беше отговаряно на 2328 актуални въпроса и 460 питания.
Бяха проведени 13 разисквания, завършили с приемане на съответни решения.
Справедливостта изисква Тридесет и осмото Народно събрание да се запомни с приемането на всички необходими законови актове за извършване на закъснелите демократични промени във всички области на живота.
Може да се каже, че в нито една област и в областта на икономиката, на администрацията, на здравеопазването, на общественото осигуряване, на данъчната сфера, на съдебната власт реформите не са били забавени или осуетени поради неприети закони.
И все пак, ако трябва да откроим особено значимите актове, приети от Тридесет и осмото Народно събрание, това според мен са: Декларацията за национално съгласие, с която беше постигнато съгласие между всички политически сили по основните въпроси на нашето развитие в трудните дни на 1997 г., което позволи България да излезе от кризата.
Това е Законът за държавния герб.
Това е Рамковата конвенция за защита на националните малцинства.
Това е отмяната на смъртното наказание.
Това е трудното и непопулярно за времето си решение по време на кризата в Косово, открило ни пътя към Европа и НАТО.
И гласуваното вече накрая Споразумение с НАТО, прието с огромно мнозинство.
Това са Концепцията за национална сигурност и Военната доктрина.
Тридесет и осмото Народно събрание заслужава да се запомни с това, че при приемането на горните и всички други важни нормативни актове се постигаше широк консенсус и парламентарно представените политически сили съумяваха да поставят националните интереси над своите партийни интереси.
Цялата тази успешна дейност не остана незабелязана.
За първи път нашият парламент подписа Споразумение за сътрудничество с двете камари на белгийския парламент, което вече се осъществява успешно, със Сената на Италианската република, с Националното събрание на Френската република, с правителството на Съединените щати за съвместната програма "Студенти на стаж в парламента".
Тридесет и осмото Народно събрание разви голяма международна дейност.
Наши делегации участваха в сесиите на Парламентарната асамблея на Съвета на Европа, на черноморското икономическо сътрудничество, на НАТО, на Централноевропейската инициатива, на Организацията за сигурност и сътрудничество в Европа, на Западноевропейския съюз, в сесиите на Интерпарламентарния съюз, Парламентарната асамблея на франкофонията и Съвместния парламентарен комитет "България - Европейски съюз".
Участие в срещите на председателя на Европейския парламент с председателите на парламентите на страните, участващи в процеса на разширяване на Европейския съюз, една от които се проведе в София.
Искам да изкажа специална благодарност на всички депутати, участвали в тези международни парламентарни форуми и представили достойно там България и българското Народно събрание.
В резултат на излизане на България от международната изолация, в която беше изпаднала, и на нарасналия международен авторитет на нашия парламент бяха и разменените гостувания на парламентарни делегации.
Осемдесет и една чужди парламентарни делегации посетиха България и 55 наши парламентарни делегации гостуваха в чужбина.
Тридесет и осмото Народно събрание трябва да се запомни с политиката на отвореност и прозрачност към обществото.
Сградата беше отворена за посещения на граждани, желаещи да разгледат Народното събрание, да се запознаят с работата му.
Беше отворен достъпът на граждани, желаещи да присъстват на заседания в пленарната зала.
Беше отворена страница на Народното събрание в Интернет.
Със съдействие на американската Агенция за международно развитие беше създаден Парламентарен информационен център, който получи статут на Европейски документационен център.
Беше разширен достъпът на граждани до библиотеката.
За първи път от създаването на българския парламент беше издаден юбилеен албум, посветен на неговата 120-годишнина.
По този повод бяха проведени съвместни прояви с неправителствени организации, беше издаден и почетен юбилеен медал.
Клубът на народния представител се превърна в средище на културен живот с открити в него над 160 изложби с повече от 400 участници.
Беше поставено външно осветление на парламента, което позволи да изпъкне красотата на сградата на Народното събрание.
Оживление сред ДЛ.
На централния вход беше монтиран и новият герб на Република България.
За всичко това аз искам да изкажа благодарност към хората, които допринесоха за успешната дейност на Тридесет и осмото Народно събрание.
Благодарност към президента на Република България за следенето на нашата парламентарна дейност, включително за върнатите закони, с което в много случаи позволи те да бъдат подобрени.
Благодарност към министър-председателя и към Министерския съвет, които са основен наш работодател, както и за доброто качество на внасяните законопроекти.
Благодарност към заместник-председателите на Народното събрание, които бяха винаги до мен при ръководенето на пленарните заседания.
Благодарност към председателите на парламентарните групи за техните изявления по всички важни въпроси и заради участието им на председателските съвети, на които решенията обикновено бяха взимани единодушно.
Благодарност към председателите на постоянните комисии за трудната им дейност при разглеждане на законопроектите в тях, с което улесняваха работата в пленарната зала.
Благодарност към всички народни представители за това, че те усвоиха едно парламентарно поведение, което никога не надхвърли рамките на допустимите парламентарни реакции и за дейността им, с което допринесоха за утвърждаване на парламентаризма у нас.
Благодарност накрая към всички служители от администрацията на Народното събрание, без които то не можеше да провежда своята дейност.
ПРЕЗИДЕНТ ПЕТЪР СТОЯНОВ (посрещнат с ръкопляскания):Уважаеми господин председател, уважаеми госпожи и господа заместник-председатели, уважаеми госпожи и господа министри, скъпи народни представители от Тридесет и осмото Народно събрание!
Позволете ми най-напред да ви поздравя в този последен ден от вашия успешен пълен парламентарен мандат.
Фактът, че това Народно събрание имаше един пълен парламентарен мандат, е забележителен не само за новата ни история - имам предвид последните 11 години на демократични промени, но изобщо за историята на България след Освобождението ни от османско владичество.
Разбира се, и политици, и историци, и журналисти ще се нуждаят от дистанцията на времето, за да дадат пълната и цялостна оценка за работата на Тридесет и осмото Народно събрание.
Признавам, че за мен самия не е лесно да направя такава оценка, защото моята връзка с Тридесет и осмото Народно събрание, с вас - неговите народни представители, беше не само институционална.
Тя беше и емоционална връзка, защото историята направи тъй, че целият мандат на Тридесет и осмото Народно събрание да съвпадне на практика с моя президентски мандат.
Всъщност като президент на Република България аз подписах двата указа, с които маркирах вашия живот - живота на Тридесет и осмото Народно събрание: Указа за насрочване на изборите за това Народно събрание и Указа за насрочването на избори за следващото Тридесет и девето Народно събрание, чиито народни представители ще заемат вашите места само след няколко месеца.
Бих искал най-напред, разбира се, да ви поздравя за тази огромна дейност, с която вие се справихте по време на 4-годишния си мандат.
Не искам да изброявам всички актове, които са от голямо значение не само за развиващата се българска демокрация, но които маркират по един забележителен начин перспективата на България оттук насетне.
Според мен е показателно, че в началото на вашия живот на Тридесет и осмото Народно събрание и в неговия край вие приехте с пълен консенсус или със забележително единодушие два акта, които според мен са много важни за България.
Първият акт беше една декларация по отношение препоръка на Европейската комисия, а на практика декларация, която очертаваше параметрите на асоциираното членство на България в Европейския съюз.
И малко преди края на това Народно събрание - Закона за ратификация на Споразумението с НАТО за преминаване на войскови части през България.
На мен ми се струва, че с тези два акта бе маркирана и ценностната система на Тридесет и осмото Народно събрание.
Нещо повече, бе маркирана ценностната система на България оттук-насетне - стратегическото желание за членство на страната ни в Европейския съюз и НАТО.
Разбира се, между това с консенсус или с единодушие, почти близко до пълното, бяха приети и други много важни закони.
Аз не искам да пропусна Декларацията за национално съгласие, с която започна това Народно събрание.
Не искам да пропусна Декларацията за равноправни взаимноизгодни отношения с Руската Федерация, нито пък Декларацията за ситуацията в Югославия; нито пък Декларацията за инцидентите на границата между Македония и Югославия.
Всичко това бяха извънредно важни политически документи, зад които по моему в по-голямата си част стоеше и българското обществено мнение.
Разбира се, по време на работата на Тридесет и осмото Народно събрание на вас не ви бяха спестени и много критики.
Част от тях сигурно са били основателни.
Друга част вероятно нямат своите дълбоки основания.
Но аз не мисля, че това е най-важното и че разборът на критиките, отправени към Тридесет и осмото Народно събрание, е най-важното нещо в момента.
Според мен по-важното е друго - че независимо от отправените критики, независимо от ожесточените понякога дебати, които течаха в Народното събрание, независимо от поведението в отделни случаи на отделни народни представители, което сигурно не е било оценявано като блестящо от техните собствени избиратели, независимо от всичко това никой в България не може да поставя под съмнение значението, а не дай Боже, необходимостта от Народно събрание в този процес на демократизация и изобщо в българската Република.
Затова, защото да се поставя под съмнение ролята и мястото на Народното събрание изобщо, означава да се поставя под съмнение ролята и значението на демокрацията за България като държава и за българското общество като общество.
Затова, защото, уважаеми госпожи и господа, демокрацията не е просто народовластие.
Демокрацията означава и съществуване на институции, насочени против диктатурата, против всякаква диктатура - на една личност, на една партия, на една идеология.
"Браво!", ръкопляскания.
И струва ми се, че точно това представлява духа на българската Конституция.
Ако господин председателят ми услужи със своя екземпляр от Конституцията, аз ще цитирам дословно, за да не бъда голословен.
Но това е Конституцията, върху която се гради днешната българска демокрация.
Това е Конституцията, върху която се гради днешната българска държавност.
И тази Конституция казва: "България е република с парламентарно управление".
Цялата държавна власт произтича от народа.
Тя се осъществява от него непосредствено и чрез органите, предвидени в тази Конституция.
Никоя част от народа, политическа партия или друга организация, държавна институция или отделна личност не може да си присвоява осъществяването на народния суверенитет.
Уважаеми госпожи и господа народни представители, аз мисля, че огромната заслуга на това Народно събрание беше спазването на духа на Конституцията, спазването на духа на демокрацията по начина, по който българското общество иска тази демокрация да се реализира.
Разбира се, аз съм съпричастен в немалка степен към работата на Народното събрание, за това, защото нашите два мандата просто съвпаднаха.
Затова, защото се изправях много пъти на тази трибуна - не само, когато трябваше да прочета мотивите за своето отлагателно вето.
И в този смисъл се чувствам съпричастен и към законодателния процес, затова, защото всичките тези повече от 630 закона, които вие приехте, на практика са закони, в които и аз имам някакво участие, независимо от това, че в огромното мнозинство от случаи не налагах отлагателно вето, защото те бяха безукорни закони, които нямаха нужда от такова вето.
Но аз си спомням и много драматични моменти, когато бях заедно с вас тук, на тази трибуна: когато се откриваше Народното събрание; драматичния момент, когато трябваше да се вземе решение за българската позиция по отношение на кризата в Косово; в много други драматични моменти.
И затова искам да припомня още нещо - Народното събрание, без съмнение, е основната институция, стълбът на българската демокрация, но никога не трябва да забравяме, че демокрацията се прави заедно от всички институции.
И аз искам да ви благодаря за това институционално съгласие, което демонстрирахме по време на мандата на Тридесет и осмото Народно събрание, за това, че беше сложен край на войната между институциите, за това, че ние всички схванахме още нещо - демокрацията се реализира не само чрез своите избраници, чрез своите институции.
Тя се реализира и чрез прякото участие на своите граждани, на гражданското общество, чрез свободата и достъпа до информация, чрез свободата на словото и печата.
Убеден съм, че свободата предпазва от злоупотреби властта, но от друга страна пък силната държавност предпазва от злоупотреби с демокрация.
И това е нещо, което е изключително важно за една начеваща демокрация.
И това е нещо, което не се създава само със закони, затова защото законите са важни за основата на една демокрация, но по-важен от тях е духът на законност, който трябва да шества в едно гражданско общество.
По-важно от духа на законност е чувството, че всички ние, живеещи в тази държава, отговаряме за нея, отговаряме за нейните успехи и за нейните неуспехи.
Уважаеми госпожи и господа, позволете ми в края още веднъж да благодаря за вашата работа като народни представители в Тридесет и осмото Народно събрание, да ви пожелая много успех в личен план, в предстоящата предизборна кампания и нека да си пожелаем това, което вие посадихте, оттук насетне да дава още по-хубави плодове в следващите години на българската демокрация!
Благодаря ви още веднъж!
Ръкопляскания в залата.
ПРЕДСЕДАТЕЛ ЙОРДАН СОКОЛОВ:Давам думата на министър-председателя на Република България господин Иван Костов.
МИНИСТЪР-ПРЕДСЕДАТЕЛ ИВАН КОСТОВ:Уважаеми господин президент, уважаеми господин председател, дами и господа заместник-председатели на Народното събрание, уважаеми госпожи и господа народни представители, уважаеми членове на Конституционния съд, уважаеми колеги, ваши превъзходителства!
От името на излъчения от Тридесет и осмото Народно събрание Министерски съвет на Република България поднасям приветствие към вас, депутатите, заради вашата успешна реформаторска и градивна работа за добруването на нашата страна.
Това Народно събрание ще остане в историята на България с това, че осъществи успешни стопанска, бюджетна, банкова и парична реформа, промени радикално структурата на собствеността, въведе строга бюджетна и парична дисциплина и постигна трайна и устойчива икономическа стабилизация на нашата страна.
Това Народно събрание ще остане в историята с реформата на администрацията, с поставянето началото на Здравноосигурителната каса, със смела реформа в сферата на пенсионното дело и социалното осигуряване.
Това бе направено с много силна политическа воля, с поемане на отговорност от страна на мнозинството.
Много важно е да се подчертае, че почти винаги това мнозинство бе подкрепяно и от други парламентарни групи по най-важните направления на реформата.
Тридесет и осмото Народно събрание започна с различна степен на политически консенсус около Декларацията за националното съгласие, но завърши с почти пълно единодушие по най-важните направления на националната политика.
Изключително ценно сега и за в бъдеще е политическото единство по най-важните въпроси на националната сигурност и членството ни в НАТО.
Това Народно събрание прие единна национална политика по отношение на Русия с нарочна своя декларация и по този начин постави основата на равноправни и взаимноизгодни отношения между двете страни.
Също така важно и изключително ценно е политическото единство за икономическата и финансова стабилност, по-основно защитени с подкрепата за валутния борд и разбирането, че това е единственият ни път за членство в Европейския съюз.
Народното събрание подкрепи с пълно единодушие позициите на България за преговори с Европейския съюз по общата външна политика и политиката на сигурност и с категоричната си подкрепа за членството в Европейския съюз допринесе в решаваща степен България да получи покана за започване на преговори в Хелзинки, за обнадеждаващото ни решение от Ница за мястото на нашата страна в европейските институции и за свалянето на шенгенските визи.
Тридесет и осмото Народно събрание подкрепи с почти пълно единодушие подкрепата на България за мултиетническото правителство на съседна Македония и по този начин, а и с много други свои актове участва в изработването на много важната стабилизираща роля на нашата страна в нестабилния регион на Югоизточна Европа.
Казано само с няколко думи - това Народно събрание успя да осъществи успешна европейска и евроатлантическа историческа ориентация на България, постави страната ни на верния път на добруването и икономическото развитие.
Разбира се, имаше и много остри, дори ожесточени политически дебати, но това грандиозно дело, което бе извършено, не може да е безболезнено, не може да бъде подкрепяно винаги и от всички.
Най-важното е, че Тридесет и осмото Народно събрание бе много отговорно и остави зад гърба си всички най-трудни решения.
То остави отлично наследство и оптимистични перспективи за следващото Тридесет и девето Народно събрание, а това се случва за първи път в последните единадесет години и е основа за нови надежди и очаквания за добро бъдеще, благосъстояние и сигурност на България.
На добър час, колеги!
ПРЕДСЕДАТЕЛ ЙОРДАН СОКОЛОВ:Благодаря на министър-председателя.
От името на Парламентарната група на Съюза на демократичните сили има думата госпожа Екатерина Михайлова.
ЕКАТЕРИНА МИХАЙЛОВА (СДС):Уважаеми господин председател, господин президент, уважаеми господин министър-председател, уважаеми дами и господа народни представители, господа министри, господа от Конституционния съд, ваши превъзходителства!
Днес приключва работата си Тридесет и осмото Народно събрание и на мен като председател на най-голямата парламентарна група в този парламент ми се ще да не давам оценка, защото оценката ще я дадат други.
Сигурно ние ще се опитаме в целия този период, който е зад нас и който е пред нас, непрекъснато да говорим за това какво сме направили и какво ще направим.
Трудно е обаче точно ние да дадем вярната оценка, защото сме прекалено вътре в това, което се случи в тези четири години, и всяка една от оценките, която ще дадем, ще бъде много емоционална, защото всичките ние 240 народни представители се вълнувахме, спорехме, понякога и много ожесточено, но през цялото време се стремяхме да изпълняваме нашата отговорност и нашите задължения така, както сме се клели пред Конституцията на Република България, така както поемахме обещания пред своите избиратели.
Аз си спомням първото пленарно заседание на Тридесет и осмото Народно събрание и това, което каза тогава президентът Петър Стоянов на нас, народните представители, а то беше: "Бъдете реформатори, а не имитатори!".
Струва ми се, че ние успяхме да изпълним тази препоръка, но тя е много актуална и днес.
Без да давам оценка не мога да не кажа този път вече емоционално, защото се вълнувам в края на този мандат, че ние извършихме реформа.
Извършихме реформи и то в много сфери - и в политическата, и в икономическата, и в социалната, и в геополитическата.
Стремяхме се да не бъдем имитатори и аз съм убедена, че ще платим цената за това, че не бяхме имитатори, а бяхме реформатори!
Но сега на края на Тридесет и осмото Народно събрание освен да правим отчет на дейността си, защото този отчет всеки един от нас ще го направи пред българските избиратели, ние трябва да изпратим и послание за това, което сме направили за следващия парламент, за тези, които ще заемат нашите места само след няколко месеца.
И това, с което аз искам днес да се обърна и към народните представители, и към институциите, и към българските граждани е, че България все още се нуждае от много воля, много смелост по пътя на реформите, а не от имитации, не от приказки, не от заблуди и не от лъжи.
Има нужда от смелост, има нужда от кураж, има нужда от това да се застане да се говори истината и да се отстоява позицията, каквото и да коства това.
Аз искам да благодаря на моите колеги от Парламентарната група на Съюза на демократичните сили, искам да благодаря и на парламентарното мнозинство за това, че издържа, издържа четири години на предизвикателствата (ръкопляскания в мнозинството), на атаките, на хулите.
Искам да благодаря и на българската опозиция, затова защото без опозиция няма парламент, няма парламентаризъм, няма спор, няма демокрация.
И ние всички, и управляващи, и опозиция, имаме ангажимента във всеки един момент, независимо от това къде се намираме в пространството, дали сме управляващи или опозиция, да носим отговорността да съхраним демокрацията, да съхраним принципите, зад които сме застанали и за които са ни изпратили хората в българския парламент.
Накрая искам да кажа и още нещо - с какво ще бъде запомнен този парламент.
Господин председателят започна с това - дали с лошото, дали с доброто, сигурно с всичко.
С всичко ще бъдем запомнени - и с кюфтетата, и с кавгите, и с крамолите, и с предателствата, и със страха, с всичко.
С всичко ще бъдем запомнени.
Но правейки равносметка, аз се надявам, че ще бъдем запомнени за това, че сложихме началото на нормална демокрация в България, сложихме началото на това България да стане наистина европейска, евроатлантическа държава, сложихме началото на верния път за България.
Бог да пази България!
Продължителни ръкопляскания в мнозинството.
ПРЕДСЕДАТЕЛ ЙОРДАН СОКОЛОВ:Благодаря на госпожа Михайлова.
От името на Парламентарната група на Демократичната левица има думата Георги Първанов.
Ръкопляскания в опозицията.
ГЕОРГИ ПЪРВАНОВ (ДЛ):Уважаеми господин председател, уважаеми госпожи и господа народни представители, господин президент, господин министър-председател, господа министри!
Ваши превъзходителства!
Ние виждаме смисъла на това заключително заседание на парламента в усилията да се даде една политическа оценка за свършеното и несвършеното от нас, народните представители.
Не в дребнотемното изреждане на детайлите, с което се започна, но не и в тронните слова, на които се наслушахме в последните няколко седмици.
Големият въпрос е за цената, която всеки един от нас плати за тези четири години на пълния мандат управление на СДС, цената, която беше платена от парламента, от институциите, от общините, от гражданите, от всички.
От тази гледна точка ние не можем да бъдем удовлетворени от работата на Тридесет и осмото Народно събрание, в това число и от нашата собствена дейност.
Трябва да кажем, че за четирите години на мандата СДС не изневери нито за миг на своя стил на работа.
Много бяха слабите и некачествените закони и решения, които мнозинството гласува, без да прозвучи нито една дума като аргументация отдясно.
Много бяха случаите, в това число и в последните няколко дни по повод на исканата оставка на председателя Соколов, когато вие тръгнахте срещу собствения си правилник, господа отдясно, и отменихте, забранихте на практика дебатите.
А парламентаризмът, според класическото му разбиране, тръгва от дебата.
Когато все пак допускахте дискусии, вие също не хабяхте излишна енергия в търсенето на аргументи, просто дърпахте шалтера на радиото и телевизията и решавахте въпросите с гилотината на гласуването.
Причините за масовия обществен нихилизъм по отношение на парламента не се крият обаче само тук.
По вина на управляващата десница Народното събрание работеше доста неравномерно, редуваха се периоди на бездействие с денонощен стахановски труд, в това число и в заключителните дни.
Причината за това е, че тръгнахте към властта законодателно неподготвени и така не успяхте до последния ден да наваксате пропуснатото.
Този състав на Народното събрание произведе много некачествена продукция, това очевидно съзнават и колегите отдясно, защото никога не сме имали по-нестабилно, по-динамично променящо се законодателство.
Например Наказателният кодекс беше променян 10 пъти, НПК - 4 пъти, Законът за приватизацията - 9 пъти, Законът за земеделските земи - 12 пъти.
Това, уважаеми господин председател, прави големия обем от законодателна продукция, за който Вие говорихте в самото начало.
Даваме ли си сметка как изглеждаме в очите и на българския избирател, и на чуждия инвеститор с тези непрекъснато промени в основни закони?
Оценка за некачественост и, което е по-лошо, за неконституционност, са и многобройните върнати от Конституционния съд и от президента закони.
В стремежа си да обслужвате някаква политическа, конюнктурна цел, вие, законотворците от правителственото мнозинство, вкарвахте откровено антиконституционни елементи в много от законите.
Така се появиха законодателните постановки за един човек - анти-Татарчев, анти-Куцкова, анти-Рашков или про-Филчев, про-Красимир Стойчев, про-Емилия Миланова.
Приети бяха много взаимноотричащи се закони, текстове от едните често противоречаха на текстове от други закони.
Основният проблем обаче е в това, че законодателството, което предлагаше мнозинството, за съжаление беше много далече от дневния ред на обществото, на всеки един от отделните граждани, от изискванията на реформите и фактически направи парламента един от елементите, обслужващи силовата авторитарна политика и укрепването на един тесен слой управляващи в икономическата власт.
Парламентът четири години беше един апендикс на изпълнителната власт.
СДС показа, че за тях властта не е реално управление, а консумация на привилегии.
И затова парламентът приемаше закони, които улесняваха корупцията и личното обогатяване.
Така бяха решени въпросите и на приватизацията, и на концесиите, и за обществените поръчки.
СДС превърна корупцията в държавна политика.
Цялата ви политическа философия, законодателна и управленска практика беше подчинена на идеята за лично и тяснопартийно облагодетелстване.
Парламентарният шеф, който оглави и така наречената Комисия "Антимафия", здраво удържа фактически до последния ден политическия чадър над правителството и лично над премиера, отклонявайки десетки питания и актуални въпроси към тях.
Под диктата на няколко души парламентът беше превърнат в инструмент за разправа с общините, за налагане на изпълнителната над съдебната власт.
За четири години вие, уважаеми господа и дами отдясно, лишавате последователно хората от едно от най-естествените им права - да информират и да бъдат информирани.
В така наречената национална телевизия и радио се установява цензура, която е непозната за целия период на прехода.
Вие си приехте два закона - за далекосъобщенията и за радиото и телевизията, с които узаконихте пълния монопол на управляващите над информационното пространство, легитимирахте процеса на партизиране на националния ефир.
Разправата с водещите журналисти...
Оживление и обаждания от мнозинството.
Разбирам, че това никак не ви е приятно.
Полицейщината в Българското национално радио беше заложена, тя беше осигурена с приетите от управляващата десница закони.
Правителството въвлече парламента в политиката си на масови политически чистки и реваншизъм, на лустрация в държавната администрация.
Още от самото начало беше осъществено пълно срастване на управляващата партия с държавата.
И тук далеч не става дума за пренасянето на тъмносиньото Политбюро от "Раковски" № 134 на "Дондуков" № 1 (шум и реплики в блока на мнозинството), а за това, че от първия до последния ден вие отдясно налагахте философията на клиентелизма, формирахте един тежък, прекалено раздут държавен апарат, опитвайки се да го подчините изцяло на партийните, на котерийните интереси, с което практически оформихте една нова олигархия.
Този парламент по вина на десницата обслужваше интересите именно на тази олигархия, а не на бедните и безработните, не на студентите и пенсионерите, не на бизнеса и интелектуалците.
Ето, това е, госпожи и господа, различната цена на мандата, която платихте вие и обикновените хора.
И Вие, господин президент, се примирихте, подкрепихте с участието си в партийни форуми утвърждаването на диктата на тази олигархия.
Затова е необходимо да се реабилитира управлението и държавата в очите на избирателите.
Необходима е държава силна, не администрираща и потискаща, а регулираща и с изявени социални функции.
Силната държава е немислима със слаб парламент.
Необходимо е ново управление, което да сложи край на концепцията за единството и неделимостта на властите.
На България са й необходими стабилно и реално взаимодействащи си институции, без постоянен конфликт между тях, както беше в началото на прехода, но и без единството на институциите да се разбира като подчиненост от изпълнителната власт.
Необходим е един парламент, който да не бъде безличен придатък на изпълнителната власт.
Ние влязохме в Тридесет и осмото Народно събрание и тръгваме към изборите с ангажимента наистина да работим за нов тип парламент - на диалога и съгласието, за един парламент, който ще има друг тип отношения между управляващото мнозинство и опозицията, без силовите действия на управляващото мнозинство и без самоцелното противопоставяне, без обструкцията на опозицията.
Твърде късно, уважаема госпожо Михайлова, се сетихте за това, че само единството на мнозинството и опозицията прави парламента.
Ние трябва да сложим край - не успяхме в този парламент, но със сигурност в следващия (шум и реплики в мнозинството) - на исторически негативно наслоените отношения между мнозинство и опозиция.
Необходим е един нов парламент, който да бъде не заложник на идеологически конфликти, на остро политическо напрежение; един парламент, който да олицетворява политическата стабилност.
Необходимо е едно ново управление, което да сложи край на политиката на конфронтация, която произвежда врагове непрекъснато и навсякъде.
Сигурен съм, че в следващия парламент ще се сложи край на това постоянно противоборство, на политическата мъст, която вече цяло десетилетие изчерпва силите на нацията.
Нека в една толерантна кампания, уважаеми госпожи и господа, и в новия парламент да сложим край на политиката, която извежда в ранг на държавна политика враждата и омразата!
Нека на тези избори да кажем: Сбогом на омразата!
И накрая, уважаеми госпожи и господа, позволявам си да благодаря на колегите от опозицията, не само от Демократичната левица, за професионализма, за морала, за отговорността в тяхната работа и в пленарните дебати, и в комисиите, и в дейността им по избирателни региони.
За тези 4 години опозицията фактически печелеше дебатите...
ПРЕДСЕДАТЕЛ ЙОРДАН СОКОЛОВ:Времето изтече, господин Първанов.
ГЕОРГИ ПЪРВАНОВ:... и само липсата на чуваемост в парламента не позволи да се реализират нейните законодателни идеи.
Шум и реплики в мнозинството.
Искам да се извиня на избирателите за това, че невинаги...
Ръкопляскания в мнозинството, шум и реплики.
ГЕОРГИ ПЪРВАНОВ:... трябва да го направи някой от опозицията, след като вие в управляващото мнозинство нямате доблестта да го сторите, уважаеми управляващи.
ПРЕДСЕДАТЕЛ ЙОРДАН СОКОЛОВ:Времето изтече отдавна, господин Първанов!
ГЕОРГИ ПЪРВАНОВ:Искам да се извиня на избирателите за това, че невинаги и докрай сме реализирали поетите от тях ангажименти - и за това не може да има никакво оправдание в създаваната от мнозинството обстановка - и да ги призова, избирателите...
Смях в мнозинството, ръкопляскания.
Времето изтече.
Председателят господин Йордан Соколов изключва микрофоните.
Господин Георги Първанов говори при изключени микрофони.
Да, вярно и Вие на себе си не изневерихте.
Тринадесет минути вече Ви слушаме.
Силен шум в залата.
ГЕОРГИ ПЪРВАНОВ:Няма регламент.
ПРЕДСЕДАТЕЛ ЙОРДАН СОКОЛОВ:Има регламент.
Думкане по банките в блока на ДЛ.
ГЕОРГИ ПЪРВАНОВ:Имам ли думата?
ПРЕДСЕДАТЕЛ ЙОРДАН СОКОЛОВ:Приключвайте.
Имате думата.
ГЕОРГИ ПЪРВАНОВ:Мисля, че това е съвсем показателно.
Съвсем накрая, уважаеми госпожи и господа, искам да пожелая на всички колеги и от опозицията, и от управляващото в момента мнозинство, да проведем една честна, толерантна, коректна кампания, една кампания, в която да поведат по-добрите, по-професионалистите, хората с чисти ръце (шум в блока на мнозинството), за да можем да дадем на България един достоен парламент.
Ръкопляскания в ДЛ.
От името на Парламентарната група на Обединението за национално спасение има думата господин Ахмед Доган.
АХМЕД ДОГАН (ОНС):Уважаеми господин президент, уважаеми господин председател, уважаеми колеги, Ваши Превъзходителства!
Днес, със закриването на Тридесет и осмото Народно събрание, България затваря страницата на един труден етап от своето развитие и заедно с това полага основите на ново начало, което в повечето случаи ще бъде контрапункт на целия досегашен преходен период към демокрация и пазарна икономика.
Целият досегашен преходен етап е свързан със знака на противоборството и може да се изрази с въпроса: кой кого?
Резултатът от това противопоставяне и партизанщина е в разочарованието от двуполюсния модел на страната, разочарованието от политическия елит изобщо, от всички партии; в липсата на перспектива за развитие на младежта и на интелектуалния потенциал на страната и търсенето им на изход в други краища на света; в отсъствието на стимули за развитие на малкия, средния и на големия бизнес, което има пряка връзка със забавените темпове на увеличаване на брутния вътрешен продукт, с унизителните заплати, пенсии и социални помощи, както и с грозното усещане на социалната дума на бедността и безработицата; в агресивното активизиране на престъпността и превръщането на корупцията в норма на държавната администрация; в ниския инвестиционен рейтинг на страната.
Накратко казано, няма друга страна от бившия Източен блок, която да е платила толкова висока цена за прехода, освен България.
През последното десетилетие на XX век, което ще остане в историята с неудачния ни преход, имаше и неизбежни, но и избежни неща.
Неизбежните са свързани предимно с цената на политическата и икономическата трансформация на системата, която трябваше да плати всяка страна с недемократичен режим.
За тази цена в случая не става дума.
Става въпрос за избежната цена на прехода, която можеше да се избегне и която представлява контролният пакет от причините, за които средният български гражданин плати с катастрофалното падане на жизнения си стандарт.
Избежно беше предимно това, че основните политически сили, които се изреждаха да бъдат на власт, не трябваше да го правят заради самата власт, сиреч, за да се справят с политическия си противник и да крадат от държавата, а да изпълнят една ясна програма за възхода на икономиката на държавата.
Избежни бяха и ниските цели, породени от даденостите на момента, да се заменят с високопоставени цели, които да отразят националната стратегия за развитие в контекста за евроинтеграцията и глобализацията на света, както и на стабилизиращата роля на България в региона.
Избежни бяха и крайните мерки на Международния валутен фонд за финансовата стабилизация на страната, защото що-годе такава стабилизация е налице, но страната тъпче на едно място, а икономическите субекти не виждат перспектива за развитие.
И накрая, избежни бяха и мащабността на бедността, корупцията и престъпността.
Избежни бяха и дефицитът на политическия диалог, политическият консенсус и на политическото партньорство за приоритетите на страната.
Избежно беше и предоставянето на съдбата на страната на волята на един или няколко души, което, междупрочем, е характерно за историята на България през последното столетие.
С други думи, цената, която плаща България за неудачния си преход, е следствие на погрешния политически и икономически подход, защото този модел, доколкото го има, е механичен и абстрактен, а преходът на всяка страна по дефиниция има уникален характер.
Уважаеми колеги, основният въпрос, който витае в тази пленарна зала и в цялото общество, е свързан с предстоящите парламентарни избори след два месеца.
Нагласата и очакванията на голяма част от избирателите са свързани с разочарованието и с търсенето на алтернатива - алтернатива, която да реши проблемите на бедността и безработицата като превърне политиката на заетостта и на интензивния растеж на брутния вътрешен продукт в основен национален приоритет.
Тази алтернатива е свързана с превръщането на България в атрактивна за младите хора и в поносима за пенсионерите и социално слабите.
Тази алтернатива, на първо място, трябва да бъде алтернатива на двуполюсния модел.
Коалиционността и консенсусният подход е пространството и инструментът за нейното материализиране в една ясна програма за интензивно развитие на страната и всичко, което е свързано с този основен национален приоритет.
Програмата за интензивно развитие, изразена в двуцифрени числа, предполага национален консенсус в същата степен, в каквато са и приоритетите за евроинтеграцията и НАТО.
Тази програма за ускорен растеж трябва да си поставя достатъчно висока, но постижима цел за превръщането на България в регионален лидер, в продуцирането на политическа и икономическа стабилност в региона на Балканите.
Политическите измерения на тази програма трябва да заложи на преосмислянето и предефинирането на националния идеал, националните ценности, националните интереси и националната доктрина, която да включва националната стратегия за развитие през следващите 10-15 години в контекста на включването ни в Европейския съюз и НАТО, както и ролята на България като генератор на стабилност на Балканите главно с етническия си модел, който е ключов проблем в региона и от който по принцип зависи стабилността и сигурността на Югоизточна Европа.
Икономическите измерения на превръщането на България в регионален лидер са свързани с преобразуването на политиката на стабилизация в политика на ускорено развитие с ясно определени приоритети в тази област, които ще ни осигурят и необходимия скок в развитието.
Тези приоритети във всички случаи трябва да включват превръщането на България в лидер на производството и експорта на електроенергия, превръщането на производството на биологично чисти продукти в национална индустрия, на билковите продукти и техните производни, туризма и информационните технологии, създаването на няколко свободни икономически зони и тяхното инвестиционно, банково, маркетингово обслужване.
Програмата за ускорено развитие трябва да осигури преференциално развитие на тези приоритети, включително и данъчни облекчения, данъчно-гратисни периоди при консумирането на инвестиционни кредити от външни и вътрешни икономически субекти.
Необходимо е също така да има облекчен режим в потреблението на стоки и услуги, произведени и давани от национални икономически субекти.
Алтернативната програма за ускорено развитие, която има за цел да превърне страната в регионален лидер, задължително трябва да има и геополитически параметри.
Първо, България трябва да определи политическата и пазарна цена на географското си разположение като страна, определяща стабилността в региона на Балканите.
Тя трябва да получи полагащия й се дял от ресурсите на Пакта за стабилност на Балканите.
Второ, крайно време е да се намери формула за преструктуриране на външния дълг и да се преосмисли механизма на неговото обслужване.
Трето, преобразуването на приоритетите от стабилизация в ускорен растеж водят до качествено изменение и на ролята на държавата - от наблюдател, надзирател и бирник държавата се превръща в мениджър на задаването и реализацията на основните икономически процеси.
Трябва да ни е ясно, че последният етап на прехода е първата стъпка на развитието ни в евромакрорамка и има нужда от управленческо задаване и направляване на основните икономически процеси.
Държавата трябва да запази мястото и ролята си на основен стратегически инвеститор не само на инфраструктурните проекти, но и в направленията, които осигуряват нетрадиционен растеж на страната и в създаването на икономически стабилитет в региона.
В този смисъл алтернативата се покрива с необходимостта от национално програмно управление, в което различните политически сили могат да имат място в програмното мнозинство в следващия парламент, само ако имат проектна готовност за ускорено развитие на страната.
Уважаеми колеги...
РЕПЛИКА ОТ СДС:Какъв колега си ни ти!
АХМЕД ДОГАН:Ще видим в следващия парламент.
Съзнавам, че програмната идея, която изложих, е много предизвикателна към всички нас.
Това направих с цел да провокирам вашите мисли и вашата енергия.
Защото не виждам друг модел за развитие на страната освен модела за превръщането на България в регионален политически и икономически лидер.
И най-важното е, че геополитическата ситуация работи за постигането на тази национална цел.
А ние, представителите на политическите сили, нямаме друг изход, освен да реализираме този.
И в случая трябва да има само един подход - всичко, което е говорено през последното десетилетие, сега трябва да го реализираме.
Господ да ни е на помощ!
От името на Парламентарната група на Евролевицата има думата господин Александър Томов.
АЛЕКСАНДЪР ТОМОВ (ЕЛ):Уважаеми колеги през последните четири години, уважаеми господин председателю, господа министри, уважаеми конституционни съдии, ваши превъзходителства!
Тридесет и осмото Народно събрание завършва своята работа.
Позволете ми във връзка с това да започна с една метафора и моля да бъда извинен предварително за нея.
През изминалите четири години нашият парламент много често ми приличаше на кошер, един наш типичен български кошер.
В него имаше работни пчелички, имаше и търтеи.
Докато пчеличките работеха и някои от тях изнемогваха от труд, търтеите се занимаваха със собствения си бизнес.
Докато едните мислеха непрекъснато как да усъвършенстват законите на страната и как да помогнат, другите се занимаваха със свои собствени интереси.
Докато едните мислеха как да помогнат на градове и села, другите така и не ги опознаха техните избиратели.
Но както във всеки кошер, търтеите са по-малко от пчеличките.
И струва ми се, че е справедливо да се каже, че Тридесет и осмото Народно събрание наред с многото си проблеми има и свои големи достойнства.
Ние в Евролевицата определяме като най-голямо достойнство на това Народно събрание, и вероятно с това достойнство то ще остане в бъдещата ни история, че то успя да изкара целия си мандат и по този начин осигури за първи път в последните години висока степен на политическа стабилност за всички граждани.
Нека да кажа, дами и господа, че тази стабилност беше осигурена на фона на протичащите около нас драматични процеси.
Тази стабилност и това достойнство се дължат на всички националноотговорни партии и политици, които направиха необходимото нашите общи цели да бъдат по-важни, отколкото това, което ни разединява.
Със законите, които прие Тридесет и осмото Народно събрание, то осигури и по-голяма финансова стабилност на фона на това, което имахме преди четири години, тласна напред реформите в стопанската и социалната област.
Вън от съмнение е, че в пет области Тридесет и осмото Народно събрание очевидно постигна нещо, което ще остане и занапред.
В областта на националната сигурност - защото то даде ясна геополитическа ориентация на страната.
В областта на малцинствата - защото прие Рамковата конвенция.
В областта на европейската интеграция - защото премахна нови бариери пред интеграцията ни в Европа.
За членството ни в НАТО - тъй като за първи път постигна пълен парламентарен консенсус по въпросите на НАТО.
И накрая, защото даде рамките на реформите.
Смятам, че това не може да бъде нито отречено, нито вече отхвърлено.
От името на Парламентарната група на Българската евролевица искам да благодаря на всички колеги, които помогнаха, направиха със своя труд и своето себеотрицание това да стане възможно.
Защото и ясната геополитическа ориентация, и националното съгласие по този най-важен въпрос очевидно станаха възможни благодарение на работата на всички парламентарни групи.
Нашият принос, дами и господа, през тези четири години, на нашата парламентарна група, е във внесените 47 нови законопроекта, в над 250-те допълнения и изменения към вече съществуващи закони, в над 1000-та изказвания от трибуната.
Изкушавам се да кажа, че по активност на един депутат Парламентарната група на Евролевицата е била най-активната група.
Изкушавам се също да кажа, че с това за първи път през тези четири години в парламента беше утвърдена самостоятелна социалдемократическа партия и самостоятелна социалдемократическа парламентарна група.
Главният положителен резултат от работата на Тридесет и осмия парламент е още в това, че сега страната е вече значително по-близка до ясния геополитически център, към който тя се стреми.
Но ние знаем, дами и господа, че наред с всичко това този парламент имаше и много слабости и за да бъдем честни пред бъдещето, трябва да ги назовем.
Мисля, че най-голямата слабост на мнозинството и тя трябва да бъде казана ясно, останаха социалните проблеми на хората, чувството, че обикновеният човек е извън реформите, че той не получава нищо пряко от тези реформи, че хората и техните проблеми не са в дневния ред на този парламент.
Днес и заплатите, и пенсиите, и безработицата са едни от най-болните проблеми на това общество.
И още, че много от нещата, които се приемаха, бяха в интерес на отделни групи на българското общество, а не в интересите на целия народ.
И когато днес казваме, дами и господа, че има 1 млн.безработни, 1 млн.души, които получават под унизителните 150 лева, когато казваме, че и днес ни гледат хора, които тъжат и не знаят как ще решат утрешните си проблеми, ние трябва да поискаме от тези хора прошка - естествена, нормална, християнска прошка.
Защото това е не само задължение на депутати в Народното събрание, но и реалност, към която трябва да се отнесем.
Най-голямата слабост на опозицията остана това, че тя бе разединена, че остана разпокъсана през по-голямата част от това Народно събрание.
Бавното приемане на новите геополитически реалности отчасти от опозицията, прескачането от една група в друга, интригите на двама-трима вечни предатели, партийният егоизъм направиха дейността на опозицията по-слабоефективна, отколкото можеше да бъде.
И все пак тази опозиция не надхвърли рамките на това, което се нарича парламентарно поведение.
Днес можем да говорим за това, че големи части от опозицията, отделни опозиционни партии направиха така, че да има националноотговорна българска политика.
И това трябва да бъде признато.
И, позволете ми, дами и господа, да кажа за една обща най-голяма наша слабост, слабост на цялото Тридесет и осмо Народно събрание - това, че ние допуснахме институцията Народно събрание да бъде унижавана и обиждана много често не само незаслужено, но и като институция като цяло.
Една стара мъдрост гласи: "Не давам един честен човек за хиляда лъжци".
Ние допуснахме малцина лъжци и слаби депутати да станат синоним на цялото Народно събрание.
И това не беше честно не само пред депутатите в това Народно събрание, не беше честно пред нашите избиратели и пред целия български народ.
Използвайки максимата на Бай Ганьо "Всички са маскари", в обществото станаха нарицателни думите, че всички, без изключение в този парламент, са виновници за положението - депутатите, политиците.
И аз се обръщам към всички, включително и към държавния глава, за това, че това по същество означава атака на институциите, а не на отделни депутати.
Стана неизбежно вследствие на тази продължаваща две години атака да се образува политически вакуум, който днес е най-голямото предизвикателство пред обществото.
Ясно е, че моделът на противопоставянето няма да устои, ясно е, че старият двуполюсен, подчертавам, конфронтационен модел също няма да устои.
Но ясно е също така, че не може този двуполюсен модел и този конфронтационен модел да бъде заменен с нищо, да бъде заменен с абстракции и с мълчание, че не може да бъде заменен с формации, които прекъсват реформи.
Ще бъде ли прекъсната приемствеността в реформите?
Ще бъде ли спряна тенденцията към стабилност и стабилизация?
Ще бъде ли съхранена републиката?
Това са въпроси, на които Тридесет и осмото Народно събрание в своя последен ден не може да не отговори.
Защото, дами и господа, ние се нуждаем от алтернативна политика, от алтернативно управление и от преход към нова икономика и нова икономическа политика.
Но заедно с това ние се нуждаем от ясност за тези реформи и това, което ще продължи.
Преди четири години през м. май в тази зала ние се заклехме в нашата Конституция.
Аз апелирам към вас, уважаеми народни представители, вътре в себе си отново да се закълнем в нея.
Защото тази Конституция и тази клетва ни направиха общност, четири години общност на един парламент.
Днес като че ли тази общност е разединена.
Днес отново трябва да повторим тази клетва и тази Конституция - че заветът на Левски за чиста и свята република е жив, че републиканската ни Конституция е не само прислужница на частни политически интереси, но и стратегически стълб за развитието на България, че няма да допуснем пълзяща реставрация на монархията, че ние сме граждани, а не поданици, че всичко това, което сме правили, в крайна сметка трябва да бъде завършено със същия апел, с който са завършвали много други народни събрания, един прост апел, една ясна и проста теза: "Да живее България!", "Да живее Република България!".
От името на Парламентарната група на Народен съюз има думата господин Владимир Джаферов.
ВЛАДИМИР ДЖАФЕРОВ (НС):Уважаеми господин председател на Тридесет и осмото Народно събрание!
Уважаеми господин президент!
Уважаеми господин министър-председател!
Дами и господа министри!
Тридесет и осмото Народно събрание се роди от гнева и надеждата на българските граждани през страшната за България зима на 1997 г.
Тридесет и осмото Народно събрание е вторият в историята на страната български парламент, изпълнил докрай своя мандат, и вторият с пълен мандат на министър-председателя.
Това стана възможно, защото в лицето на Обединените демократични сили хората намериха ясен политически израз на своята воля за радикална политическа и икономическа промяна.
Това стана възможно благодарение на законодателното осигуряване на реформата и подкрепата на правителството на Обединените демократични сили - фактори, без които всяко движение напред беше немислимо.
И тук няма да е пресилено, ако кажем, че именно поведението на Парламентарната група на Народен съюз - БЗНС, Народен съюз, Демократическа партия, позволиха нашите две партии да бъдат приети в обществото като едни от отговорните лидери за реформата.
А Народен съюз - като основен партньор на Съюза на демократичните сили в Обединените демократични сили.
Всичко това нямаше да се случи, ако Обединените демократични сили не бяха поели ясно политическата и морална отговорност за промяната с всички произтичащи от това трудности.
Защото и тогава, както много пъти в българската история, за кратко се появиха личности и партии, които след като предпазливо се огледаха, решиха да изчакат по-добри за себе си дни.
Изграждането и утвърждаването на многопартийната парламентарна демокрация и парламентаризмът като висш израз на народовластието е историческо и днешно задължение на партиите от коалицията "Народен съюз" - БЗНС, Народен съюз и Демократическа партия.
За нас партиите със своите демократични механизми и ясни правила за поемане на политическата отговорност са основни институции на демокрацията.
Наред с това те са и гарант за върховенството на парламентаризма пред каквато и да е друга форма на управление.
Това наше разбиране ни кара с тревога да наблюдаваме непрекъснатата атака, подкопаваща доверието в институциите.
Намираме, че това е удар срещу многопартийната парламентарна демокрация и в крайна сметка срещу стабилитета на държавността като цяло.
Уважаеми дами и господа, ясно е, че ние тук говорим колкото за Тридесет и осмото Народно събрание, още повече за Тридесет и деветото Народно събрание и предстоящите парламентарни избори.
Всички избори си приличат и същевременно се различават.
Различното на предстоящите избори от всички досегашни е, че за първи път не отделна политическа сила, но България като цяло има какво да губи.
България може да загуби своето достойнство, своята стабилност, външно и вътрешно доверие като гарант, за което бяха и остават Обединените демократични сили - СДС и Народен съюз, БЗНС - Народен съюз, Демократическа партия.
В този смисъл Обединените демократични сили са гарант не само за необратимия външнополитически курс на страната.
Обединените демократични сили са гаранция, че общата стабилност на страната, утвърдена през последните четири години, е следващият етап на нашето управление, ще се превърне в индивидуална сигурност и личен просперитет за всеки български гражданин.
Това е новото предизвикателство пред нас и ние сме готови достойно да го посрещнем.
Наивно и политически безотговорно ще бъде да твърдим, че сме постигнали всичко и винаги сме били безгрешни.
Не бива да си затваряме очите пред наличието на разочаровани хора.
Но и не бива да забравяме, че разочарованието е вечен и естествен спътник на голямата надежда.
Не бива да допускаме като народ индивидуалното разочарование да се превърне в национално самосъжаление.
Защото няма нищо по-тъжно от народ, отдал се на самооплакване и забравил за жизнените си и творчески сили.
И ако някой за временна политическа изгода подхранва това чувство, то той върши престъпление срещу собствения си народ.
Четири години опозицията не се умори за щяло и нещяло да повтаря: глад, страх, престъпност.
Сигурно това ще бъдат и нейните предизборни лозунги.
Срещу това ние можем простичко да кажем: Хелзинки, Брюксел, Ница.
Смях от опозицията.
В тези три думи се крие не само ясното международно доверие към политиката на мнозинството и правителството.
Зад тях стои нещо много по-голямо, това е доверието, което българските граждани вече имат към случващото се в България.
Защото достойното понасяне на трудните реформи ги превърна в европейски достойни хора.
И в това според нас е големият смисъл и истинското изпълнение на Декларацията за национално съгласие, с която започна работата си Тридесет и осмото Народно събрание.
Уважаеми дами и господа, ще завърша с думите на Петко Каравелов, които покойният председател на Демократическата партия и съпредседател на Народен съюз, БЗНС - Народен съюз, Демократическа партия господин Стефан Савов често повтаряше: "Ние вярвахме в народа".
Бяхме с него във всички опасности и сега, без да се срамим от никого, можем да чакаме съда на историята.
ПРЕДСЕДАТЕЛ ЙОРДАН СОКОЛОВ:Благодаря на господин Джаферов.
От името на Парламентарната група за диалог и партньорство има думата господин Христо Бисеров.
ХРИСТО БИСЕРОВ (ПГДП):Уважаеми господин президент, уважаеми господин председател, уважаеми господин министър-председател, дами и господа министри, уважаеми конституционни съдии, Ваши превъзходителства, уважаеми колеги!
Наистина е трудно в днешния ден, когато все още сме народни представители, да дадем точната политическа оценка на това, което оставяме зад гърба си - работата на Тридесет и осмото Народно събрание.
Трудно е, но това не означава, че нямаме мнение.
Аз няма да се поколебая да изразя положителна оценка за това, което оставя в историята на България Тридесет и осмото Народно събрание.
Не само обстоятелството, че то реализира един пълен мандат, но обстоятелството, че то реализира смела политика е една от оценките, която може да бъде дадена на Тридесет и осмото Народно събрание.
Разбира се, когато даваме положителната оценка, аз няма да спестя и оценката си, че това Народно събрание беше изтъкано и от много противоречия.
Ние помним как то започна с Декларацията за национално съгласие.
Но и помним как последните дни на Народното събрание 45 души с по три карти гласуваха за три дни 45 закона.
Ние помним как правителствата в това Народно събрание получиха подкрепата на част от българската опозиция в лицето на Движението за права и свободи, но никога парламентарното мнозинство и тези правителства не се обърнаха към тази част от българската опозиция, която даде своята подкрепа.
В края на краищата това Народно събрание започна с голям кредит на доверие, започна с реформаторско мнозинство, но за съжаление то не можа да превърне реформаторското мнозинство в нещо повече от това.
Реформаторското мнозинство беше изчерпано.
Това Народно събрание започна с 6 парламентарни групи, завършва пак с 6 парламентарни групи, не същите парламентарни групи.
Това Народно събрание започна с голямо число от народни представители, които съставляват парламентарното мнозинство.
Тази бройка беше намалена, но никога народните представители, които се отделиха от парламентарното мнозинство, не поставиха въпроса за властта и не поставяха под съмнение правото на мнозинството да реализира пълния си мандат както като парламентарно мнозинство, така и като изпълнителна власт.
Има много други противоречия, които бяха характерни за този парламент.
И ако сега тук, от тази зала и след това те бъдат изтъквани, то е само поради една причина - това са нещата, които трябва да бъдат подобрени в следващия парламент.
Защото верни са оценките, според които вече двуполюсният модел няма да възпроизвежда еднополюсно управление.
Верни са оценките, че българският народ вече никога няма да даде властта на една партия.
Верни са оценките, че бъдещото управление на тази държава ще зависи от възможността за толерантен диалог и толерантно партньорство, от възможността за все по-широк консенсус и от това, че съгласието ще бъде движещото в развитието на България.
Защото само широкото съгласие може да гарантира успешния път.
Защото България е на верния път и верният път може да бъде гарантиран и да бъде реализиран само с много по-широко съгласие.
Благодаря ви!
Желая успех на всички ви!
ПРЕДСЕДАТЕЛ ЙОРДАН СОКОЛОВ:Благодаря на господин Бисеров.
Всички народни представители са поканени за обща снимка пред главния вход.
След това всички присъстващи са поканени в Клуба на народния представител за по една чаша шампанско.
Закривам Тридесет и осмото Народно събрание.
Всички стават.
Договорът с Ентърджи и AES за ТЕЦ Марица-Изток 1 и 3 е успешна сделка за България, смята Президентът.
В отговор на журналистически въпрос днес държавният глава заяви, че без никакви колебания застава зад договора с двете американски фирми за ТЕЦ Марица-Изток 1 и 3.
Според президента Петър Стоянов сделката с АЕS и Ентърджи кореспондира с желанието на България да привлича стратегически чужди инвестиции, от които България да има икономическа изгода и които да представят страната ни като един привлекателен партньор навсякъде по света.
Считам, че това е една успешна сделка за България, изтъкна държавният глава.
Президенът заяви, че няма опасения за прозрачността на сделката с американските фирми, като сподели, че той самият е бил сред хората, които много категорично са призовававали правителството да започне сериозни преговори с двете американски фирми.
Нека не забравяме, че когато искаме да се борим със сенчестата икономика и мафиотския капитал, най-прекият път е да се привличат солидни, стратегически инвеститори, които имат наложена физиономия в света и които идват тук със своето реноме и главно - със своите големи икономически способности, които са зад гърба им, допълни президентът Стоянов.
Президентът Петър Стоянов откри международната конференция "Интелектуалната собственост, интернет, електронна търговия и традиционни знания".
Новият век ще бъде век на знанието и интелектуалния капитал, каза в словото си Петър Стоянов.
Той посочи, че интелектуалната собственост придобива все по-тясна връзка с всички аспекти на нашия живот.
С превръщането на интелектуалната собственост във важен инструмент за създаване на богатство, нейната защита придобива все по-голямо значение.
Ефективността на системата за защита на интелектуалната собственост зависи от масовото разбиране както на тази система, така и на нейните предимства, каза президентът.
Президентът припомни, че в България вече са поставени основите на цялостно законодателство в тази област.
България е член на Световната организация за интелектуална собственост и предшестващите я органи от 1921 г.
Днес тя е подписала почти всички договори на Световна организация за интелектуалната собственост, каза Петър Стоянов.
Участниците в конференцията бяха приветствани от генералния директор на Световната организация за интелектуална собственост/СОИС/ Камил Идрис.
Г-н Идрис приветства президента Петър Стоянов за ролята му на адвокат на интересите на региона в развитието на новите технологии, където България има водеща роля.
Идрис каза, че подкрепя българския държавен глава в усилията му и високо оценява членството на Петър Стоянов в Консултативния съвет на СОИС.
Президентът Стоянов е първият източноевропеец избран за член на съвета.
Форумът ще продължи до 31 май.
В работната програма участват 68 члена на СОИС от 34 страни и 102 члена на Националната асоциация по интелектуална собственост в България.
Президентът Петър Стоянов поздрави участниците в Балканския политически клуб.
Българският държавен глава изрази убедеността си, че големите общи инфраструктурани проекти и кооперираните балкански усилия за тяхното създаване ще имат много по-голямо значение от всеки политически диалог, защото в крайна сметка те означават общ интерес.
Според Стоянов при реализацията на тези проекти всяка от заинтересуваните страни ще намери своята печалба и своя интерес - както балканските страни, така и държавите донори.
"Нещастието на балканските страни в много голяма степен се дължи на разделението на Европа, която вместо да им помогне в тяхното ново развитие и да ги направи нови членове на една цивилизационна общност, помага на една или друга балканска страна в раждащите се нови балкански конфликти", припомни Стоянов думите на ръководителя на Карнегиевата комисия барон Дьо Констан.
"Да живеем с надеждите и увереността, че тук на Балканите на фона на обезпокоителните събития на Запад от нас се ражда нещо ново, което може да концентрира политическата и интелектуалната енергия на страни, обитаващи тази част на Европа", призова Президентът.
Според него клубът може да помогне най-сетне Балканите да се превърнат в неразделна част от бъдеща обединена Европа, която ще бъде истинската и окончателна гаранция за просперитета на нашия регион.
След първото открито заседание на Балканския политически клуб президентът Петър Стоянов покани на кафе настоящия президент на Румъния Йон Илиеску и бившия Емил Костантинеску, бившия премиер на Албания Фатос Нано, председателя на Съвета на гражданите на югославския парламент проф. Драголюб Мичунович, бившите държавни ръководители - на Турция Сюлейман Демирел,и на Македония - Киро Глигоров.
С тях той разговаря за обстановката в Македония.
Президентът Петър Стоянов и съпругата му Антонина Стоянова за пети пореден път бяха домакин на абитуриентския бал за сираци и младежи с увреждания.
В Дом 2 на Резиденция Бояна президентът на Републиката и съпругата му за пети пореден път от началото на президентския мандат на Петър Стоянов бяха домакини на традиционния абитуриентски бал за младежите и девойките в неравностойно социално положение - сираци и инвалиди, завършили средното си образование тази година.
Искрено вярвам в бъдещето, във вашето бъдеще, каза в приветствието си държавният глава.
Вярвам, защото когато говорим за социалната цена на българския преход, децата, които най-силно са го усетили на гърба си - това сте вие, посочи Президентът.
Вярвам, защото едва ли има други деца в България, които отрано да са разбрали, че големият успех се постига с много труд и с голямо постоянство, каза Петър Стоянов.
Президентът пожела успех на всички деца в попрището, с което ще се заемат.
За най-хубавата вечер от живота - абитуриентската, Петър Стоянов пожела много усмивки, щастие и радост.
От името на всички той благодари и на спонсорите на празненството.
Този път в "президентския" випуск 2001 бяха 200 момичета и 230 момчета от домовете в цялата страна.
Абитуриентите пристигнаха в резиденция "Бояна" благодарение на бензин, осигурен от "Шел".
Всяко дете си тръгна с подаръци - козметични комплекти от "Астера" и "Ален Мак", дрехи от "Руен", "Рила стил" и "Мануел", чорапи от "Феникс" и "Лейди София" и дъвки от "Wrigley".
За храната ще бяха погрижили "Макдоналдс" и "Самекс"-KFC, сладкишите бяха от "Маркрит" и "Лъки", а напитките - от "Кока кола".
Водещ на купона беше Тома Спространов.
Безвъзмездно за децата пяха Йорданка Христова, Силвия Кацарова, Ирина Флорин, Ваня Щерева, Белослава, Тео Шишманов, а също и групите "Обратен ефект", "Мастило", "Латинопартизани", "Биг мама скендъл", "КГБ", Христина Маркова, Кондьо, Кати, Софи Маринова, Таня Боева и Володя Стоянов и други звезди на рока, фолка и естрадата.
Президентът Петър Стоянов поздрави вестникарите с празника им.
Президентът Стоянов поздрави днес вестникарите с първия им празник в историята на българското вестникоиздаване.
Ако наистина за първи път в историята на българското вестникоиздаване се чества такъв Празник на вестникарите, то инициаторите на този празник заслужават истинско поздравление, каза тази вечер президентът Петър Стоянов, който посети вестникарския празник на площад "Александър Невски" в София.
Президентът определи отношенията между властта и медиите като "сложна, често пъти неразбрана любов".
По-лошо от немотивираната критика на медиите към властта е мотивираната любов на медиите към властта.каза Петър Стоянов.
Той пожела на вестникарите здраве, а на всички българи - едно по-добро бъдеще; бъдеще, което заслужават всички - и вестникари, и читатели.
В навечерието на 24 май Президентът на Републиката издаде укази, с които награждава с орден "Стара планина"-първа степен именити български творци и учени.
Ето списъкът на наградените (по азбучен ред).
Алексис Пол Вайсенберг - за изключителните му заслуги в областта на музиката като световно известен пианист, композитор и педагог.
Антон Николов Дончев - за изключителния му принос към българската литература и по повод неговата 70-годишнина.
Атанас Василев Славов - за особено големия му принос в областта на българската литература, изкуствознание и фолклор и по повод 70-годишнината му.
Генчо Димитров Пирьов - за изключителните му заслуги в областта на психологията и по случай 100 години от рождението му.
Генчо Динев Стоев - за извънредно големите му заслуги към българската литература и по повод неговата 75-годишнина.
Дина Йосифова Шнайдерман - за извънредно големите й заслуги като забележителен цигулар, музикант и педагог и по повод нейната 70-годишнина.
Йордан Атанасов Русков - за извънредно големите му заслуги като писател и гражданин и за неговата 75-годишнина.- проф. Леон Митрани - за изключителните му заслуги в областта на науката и по случай 80 години от рождението му.
Маргарита Спасова Дупаринова - за особено големите й заслуги в областта на българското театрално изкуство и по повод нейната 80 годишнина.
Д-р Панайот Стоянов Панайотов - за особено големите му заслуги като публицист, историк и родолюбец за популяризиране на българската история и култура в чужбина.
Съби Бочев Динов - учител от село Лесидрен, за изключителните му заслуги в областта на образованието и по повод 100 години от рождението му.- проф.д.и.н. Тотю Косев Тотев - за извънредно големите му заслуги към българската археология и медиавистика и по повод неговата 70-годишнина.
Датата на връчването на ордените ще бъде определена допълнително.
Президентът участва в честванията на 125-годишнината от Новоселското Априлско въстание.
Днес в град Априлци беше чествана 125-годишнината от избухването на Новоселското въстание.
"Нека да си пожелаем винаги в моменти на изпитание и на предизвикателства България да има хора, които да водят своя народ напред, към онези идеали, за които дадоха живота си и новоселските въстаници", каза държавният глава в словото си при откриването на паметник на летописеца на въстанието в региона Иван Марангозов.
"Страдайки в моменти на труд, на горчиви изпитания, на разклатено национално самочувствие, ние, българите, ще се връщаме към Априлското въстание, за да търсим оттам своето ново национално самочувствие, за да търсим оттам и своите старовечни национални ориентири", допълни държавният глава.
Подвигът на въстаниците тук в Първи революционен окръг не е достатъчно известен.
Събрали сме се, за да заявим своето преклонение тук, където въстанието се изля в своите най-вдъхновени форми, още Президентът.
По-късно той получи като подарък две картини, туристически проспекти и каталози за град Априлци.
В отговор на многобройни въпроси на журналистите по актуалната политика, държавният глава си позволи само един коментар с две думи: "В днешния ден, на 125-годишнината на Новоселското въстание, е кощунство да се съизмерват националните ни герои с актуалните български политици".
Президентът Петър Стоянов беше гост на Международния карнавал на хумора и сатирата в Габрово.
Президентът Петър Стоянов научи три нови вица от габровци в 20-минутната си разходка сред хората по централната улица преди откриването на карнавала.
Това обяви самият той преди началото на кулминацията на Петнадесетото международно биенале на хумора и сатирата в Деня на Габрово.
Преди шествието, в импровизиран брифинг пред журналисти, на въпрос как определя парламентарните избори, които предстоят след месец, Президентът каза, че очаква те да бъдат по-малко драматични от всички досегашни избори в България.
Според него хората са се научили да разпознават политиците.
А самите политици вече изповядват едни и същи стратегически приоритети, смята Президентът.
Вече ги няма драматичните битки между политиците отпреди 8-10 години, каза Петър Стоянов.
По повод очакваното решение на Централната избирателна комисия във връзка с казуса с ДПС в Благоевградския регион Петър Стоянов обяви, че би се радвал, ако привържениците на ДПС там могат да гласуват за своята партия.
В интерес на всички българи е българските турци да имат участие във властта на всички нива, аргументира се Президентът.
Според него това е в интерес не само на българския етнически модел, не само в интерес на демокрацията, но и в интерес на очакваното от нас членство в Европейския съюз и НАТО.
Районната избирателна комисия в Благоевград вчера отказа да регистрира кандидатдепутатската листа на коалицията ДПС за Благоевградския избирателен район заради пропуснат срок за заявяване.
Президентът Петър Стоянов призова ЦИК да преразгледа вчерашното си решение за гласуване в чужбина само с нов паспорт.
Президентът Петър Стоянов призова Централната избирателна комисия да преразгледа вчерашното си (18 май, петък)решение № 214, съгласно което на парламентарните избори могат да гласуват само онези български граждани, живеещи в чужбина, на които вече е издаден нов паспорт.
Според държавния глава, така се отнема възможността да гласуват на онези граждани на Републиката, живеещи в чужбина, които все още са със стар паспорт или в процедура на издаване на нов.
Независимо от това какъв е техният брой и независимо от факта, че срокът на валидност на старите паспорти е изтекъл на 31 декември миналата година, всички тези хора продължават да бъдат български граждани и лишаването им от възможност да гласуват може да постави под съмнение честното провеждане на парламентарните избори.
Президентът и Върховен главнокомандващ откри нов навигационен симулатор във Висшето военноморско училище във Варна.
Държавният глава беше гост на празненствата по повод 120-годишния юбилей на училището.
По време на посещението си във Военноморското училище Президентът откри нов навигационен тренажор за подготовка на морски офицери.
Преди това Петър Стоянов прие почетния караул и тъжествения марш на курсантите и разгледа базата на ВВМУ.
Гости на юбилея на военноморската школа бяха и началникът на Генералния щаб ген.
Михо Михов, министърът на отбраната Бойко Ноев и други висши офицери.
Генералният въпрос, който витае във Висшето военноморско училище, е неговият бъдещ статут.
"Моето мнение е, че морското училище трябва да остане самостоятелно, за да продължи традицията, която вече има, извоюваните успехи и изградения международен авторитет", каза пред журналисти Петър Стоянов.
Според държавния глава ще бъде "национално късогледство, ако несъхраним този авторитет".
По-късно днес той ще произнесе слово на тържественото събрание-концерт на Военноморското училище, а преди това ще посети и центъра на Варна и ще разговаря с варненци.
Според президента Петър Стоянов има само една изненада в предизборните листи - неучастието на Симеон Втори.
Не мога да коментирам партийните листи.
Аз съм президент на всички българи.
В крайна сметка не съм водач на партия като Иван Костов, Георги Първанов, Симеон Втори, Ахмед Доган, тях трябва да питате.
Искрено се надявам, че те са подбрали най-добрите личности, защото те ще попаднат един ден в парламента, каза днес на импровизиран брифинг във Варна президентът Петър Стоянов.
Според мен има една изненада само - и тя е неучастието на Симеон Втори в листите на неговото собствено движение, въпреки недвусмисленото му заявление, че ще даде възможност на българските граждани да гласуват за него.
Струва ми се, че това е единственият факт, който може да породи известен дебат както сред привържениците на Симеон Втори, така и сред неговите политически опоненти, каза г-н Стоянов.
Българският президент се въздържа да даде прогноза за предстоящите избори.
От позицията си на президент той пожела на всички политически сили успех след старта на предизборната кампания.
Ще ми се да пожелая успех и, което е най-важното - една честна предизборна кампания, в която всички политически партии да изложат категорично своите платформи, да изявят ясно какви ще бъдат техните приоритети.
На основата на една честна предизборна борба ще се даде възможност на българските граждани да се ориентират към онази партия, към онова движение, което те предпочитат.
Петър Стоянов смята, че това няма да бъдат много драматични избори, независимо от много прогнози.
Българският политически живот върви към известно укротяване, защото на практика всички политически сили вече изповядват едни и същи стратегически приоритети.
Не е както преди 5-10 години, когато имаше гигантски политически стълкновения за членството в Европейския съюз, за членството в НАТО.
Очевидно политическите сили ще бъдат избирани по това, което са направили, и по доверието, което внушават тепърва, обобщи президентът Петър Стоянов.
Президентът Петър Стоянов се срещна с министър-председателя на Унгария Виктор Орбан.
Днес сутринта българският президент Петър Стоянов разговаря с унгарския премиер Виктор Орбан.
С тази "работна закуска" започна официалното еднодневно посещение у нас на министър-председателя на Унгария.
Петър Стоянов и Виктор Орбан обсъдиха ситуацията на Балканите и конкретно събитията в Македония, както и възможностите на международната общност да съдейства за стабилизиране на обстановката в региона.
Двамата държавници се обединиха около мнението, че решението на проблемите в югозападната ни съседка може да стане само с политически средства.
Сигурността и стабилността на Балканите ще бъдат най-важните условия за икономическото възстановяване на региона, смятат Петър Стоянов и Виктор Орбан.
Българският президент и унгарският премиер се обединиха около мнението, че важно значение за укрепването на политическата стабилност е реализирането на инфраструктурните проекти на Балканския полуостров.
Втората основна тема по време на срещата на президента Стоянов и премиера Орбан беше хода на икономическите реформи в двете страни.
Премиерът на Репубика Унгария отбеляза "впечатляващите икономически показатели" - както той се изрази, на нашата страна в последните години.
Двамата държавници обсъдиха и спецификата на реформите в България и Унгария.
Важен акцент по време на срещата на Петър Стоянов и Виктор Орбан беше разширяването на НАТО.
Българският държавен глава изложи пред госта си основните моменти в полза на българската кандидатура за членство в Североатлантическия алианс, между които и непосредствената близост на България до държавите от бивша Югославия.
От своя страна премиерът Орбан изтъкна, че фактическото ни партньорство с НАТО - още преди България да членува в Алианса, е високо оценено от страните членки на НАТО.
Петър Стоянов и Виктор Орбан разговаряха и за предстоящата среща на 9-те страни кандидатки за членство в НАТО през октомври в Българя, чийто домакин ще бъде българският държавен глава.
На 5 октомври България и Президентът на Републиката Петър Стоянов ще са домакини на Срещата на Върха на страните - кандидатки за членство в Североатлантическия алианс от така наречената Вилнюска група.
Българският държавен глава очаква в нашата столица колегите си: Реджеп Мейдани - президент на Албания, г-н Ленард Мери - президент на Естония,г-жа Вайра Вике-Фрейберга - президент на Латвия, г-н Валдас Адамкус - президент на Литва, г-н Борис Трайковски - президент на Македония, г-н Йон Илиеску - президент на Румъния, г-н Милан Кучан - президент на Словения, г-н Рудолф Шустер - президент на Словакия.
Основната тема, която ще се обсъжда на Срещата на върха през октомври, е "Приносът на новите демокрации за евроатлантическата сигурност".
Главната посока, по която се движи България, е правилна, заяви президентът Петър Стоянов в Плевен.
В поздравителното си слово за празника на града държавният глава подчерта, че главната посока, по която се движи България е правилна.
Според него всички български граждани са убедени в едно - въпросът вече не е какъв път да изберем, а как да преминем по този път, давайки най-малко жертви, плащайки най-ниска социална цена.
След срещата си с гражданите на Плевен Президентът и Върховен главнокомандащ на Въоръжените сили посети Военния мотострелкови център за високо майсторство в Плевен.
В Централният учебен център "Христо Ботев" държавният глава обядва супа топчета, руло и паста "Отличник" на една маса в компанията на трима редници - Божидар Иванов от Сливен, Румен Стоянов от Плевен и Николай Бошнаков от Бургас .
Посещението на Петър Стоянов в Плевен завърши с разглеждане на новата мелница в циментовия завод.
Там собствениците от фирмата "Титан" са вложили близо 3 милиона лева за построяването на нова мелница и нови екологични съоръжения.
След това Президентът отпътува за град Луковит.
Пълният текст на словото на Президента в Плевен можете да прочетете в раздел "Изявления" на този сайт.
Българската реакция по либийския процес трябва да бъде единна и координирана, заяви днес в Плевен Петър Стоянов.
Българската реакция по отношение на либийския процес трябва да бъде единна и координирана - това е печелившата позиция, заяви днес при посещението си в Плевен Петър Стоянов.
Държавният глава допълни, че разчита на Междуведомствената комисия, която работи по случая.
Според него тя трябва да изработи позицията, зад която да застанат всички - президентът, правителството, представителите на политическите партии и на неправителствените организации.
Петър Стоянов оцени като обнадеждаващ знак за политиката, която води България през последните години, насрочената за есента в София среща на високо ниво на деветте страни кандидатки за членство в НАТО.
Според него това е едно голямо признание и много окуражителен знак по отношение на нашата военна реформа.
Държавният глава посочи, че до края на 2002 година в армията трябва да бъдат постигнати много видими, осезателни резултати.
Пожелавам успех на новия коалиционен кабинет в Македония, каза още Президентът, като допълни, че успехът на Македония е успех и за България, и за целия Балкански полуостров.
Всички отдавна очакваме в Македония да има такъв положителен знак, чрез който да бъде сложен край на това нестабилно положение.
Днес Президентът беше гост на празниците на Плевен.
Той се срещна с жителитете на града, посети Клиниката по съдова хирургия в Институтската болница, Централния учебен център за подготовка на младши командири и новобранци "Христо Ботев" и частния циментов завод "Плевцем Лимитед", в който са вложени 22 милиона щатски долара - най-голямата инвестиция в града.
Президентът участва в тържествата в Брацигово, посветени на 125-годишнина на Априлското въстание.
Посрещнат с военни почести край парка "Априлци", държавният глава произнесе слово на официалното откриване на Мемориала на загиналите въстаници от Брациговския въстанически пункт, на който в камък са увековечени имената на 143 герои от април 1876 година.
На мястото, където на клада е изгорен водачът на брациговските въстаници Васил Петлешков, президентът припомни безпримерната му саможертва и героизма на Брацигово, чието име историята нарежда редом с Копривцища, Панагюрище, Батак и Клисура.
"Народ, който тачи историята си, е народ, който без съмнение има бъдеще", каза Петър Стоянов, изтъквайки, че когато свеждаме глави за почит и признателност към падналите за българската свобода, трябва да свързваме миналото с настоящето и така да прекараме мост към бъдещето.
Днес се иска да повярваме в своите сили, да избираме най-достойните между нас, които трябва да ни водят напред и да знаем, че голямото богаство, голямата надежда и голямата перспектива на България се корени винаги в българския народ и в неговата неизчерпаема енергия и жажда за по-добър живот, каза президентът.
Петър Стоянов откри официално Мемориала на загиналите въстаници от Брацигово и околните селища, на който бяха поднесени венци и цветя в знак на преклонение и почит.
С едноминутно мълчание участниците в тържеството почетоха паметта на героите от Априлската епопея.
Петър Стоянов разгледа Историческия музей, в който е съхранено автентичното Черешово топче на брациговските въстаници.
В Почетната книга на музея той написа: "Поклон пред родолюбието и саможертвата на Брацигово!".
Със своя героичен пример и подвиг по време на Априлското въстание, Брацигово се нарежда сред най-славните градове на България.
Пред сградата на музея кметът на Брацигово Костадин Стрезов връчи на държавния глава Ключа на града.
В Брацигово президентът разговаря с жители на града.
На път към Брацигово той спря за кратко в ромския квартал в Пазарджик, където жителите му го запознаха с проблемите си.
След гостуването си в Брацигово президентът Петър Стоянов посети и Пещера.
Тържествата в Брацигово, посветени на 125-годишнината на Априлското въстание, продължават днес следобед и утре.
Можете да прочетете словото на Президента в раздела "Изявления".
Президентът Петър Стоянов преподписа по електронен път Закона за електронния документ и електронния подпис.
Президентът Петър Стоянов положи първия електронен подпис на държавен глава у нас.
Той преподписа Закона за електронния документ и електронния подпис по време на Третата международна конференция "Бизнесът в Интернет".
Законът за електронния документ и електронния подпис е обнародван на шести април 2001 г. и влиза в сила на седми октомври 2001г.
Българският държавен глава прие акредитивните писма на новия посланик на Испания у нас.
Президентът Петър Стоянов прие днес акредитивните писма на новоназначения посланик на Кралство Испания у нас Хосе Хорин.
След официалната церемония президентът Стоянов и посланик Хорин разговаряха за отличните политически отношения между Република България и Кралство Испания, за засилването на икономическото сътрудничество между двете страни.
Тема на разговор беше и подкрепата на Испания за българската кандидатура за членство в Европейския съюз и НАТО.
Държавният глава и посланик Хорин обсъдиха и идеята за откриване на Испански колеж в Дупница - проект, който се разработва от общинското ръководство в града с досегашното съдействие на испанското посолство.
По време на вчерашното си посещение в Дупница Президентът пое ангажимент да поиска съдействието на новия посланик за откриването на Испански колеж в града.
Президентът Петър Стоянов присъства на откриването на честванията на Деня на Европа.
Президентът Петър Стоянов присъства днес на официалното откриване на изложението "На Европа в единия край", с което официално се откриват честванията за Деня на Европа - 9 май.
В организираната от Съюза на българските фондации и сдружения и Делегацията на Европейската комисия в България експозиция участват над 50 неправителствени организации.
След официалното откриване Президентът заяви пред журналисти, че представителите на неправителствените организации са хората, които най-бързо са възприели европейските идеи и които са в основата на гражданското общество у нас.
Изложението, експонирано в Народния театър "Иван Вазов", беше открито от ръководителя на делегацията на Европейската комисия в България Жак Вюненбюрже.
На церемонията присъстваха и столичният кмет Стефан Софиянски и ръководителите на дипломатическите мисия на страните членки на Европейския съюз и на САЩ.
Българският президент ще участва в срещата на върха на държавните ръководители на страните от Централна Европа.
Президентът Петър Стоянов ще участва на 8 и 9 юни в срещата на върха на държавните ръководители на страните от Централна Европа в градчето Вербания и Стреза, разположено на езерото Маджоре в Италия.
Освен домакина на срещата, президентът на Италия Карло Чампи, се очаква да присъстват и повечето от държавните глави на страните от Централна и Източна Европа.
Срещата е повод страните членки на Европейския съюз и страните - кандидатки за членство в ЕС да подчертаят принадлежността си към една обща европейска цивилизация и общия си ангажимент към нейните основни ценности - свободата и демокрацията.
В рамките на форума ще бъде поставен специален акцент и на европейската културна идентичност.
Срещите на лидерите на страните от Централна Европа се провеждат всяка година от 1993-та досега.
България е поканена за първи път в лицето на президента Петър Стоянов през януари 1998 г. в град Левоча, Словакия.
Последната такава среща се проведе в унгарския град Секешфехервар в края на април миналата година.
В нея участва и българският държавен глава.
Президентът Петър Стоянов свиква Консултативния съвет за национална сигурност.
Президентът Петър Стоянов свиква на 10 май - четвъртък, Консултативния съвет за национална сигурност.
Темата на заседанието е "Обстановката в Македония и отражението й в региона".
По-рано днес, по време на посещението си в Дупница, на въпрос в какъв формат ще бъде свикан Консултативния съвет президентът отговори, че половината от обичайния състав на Консултативния съвет продължава да изпълнява своите функции - това са министър-председателят и министрите - членове на съвета, и началникът на Генералния щаб генерал Михо Михов.
Държавният глава смята да покани и лидерите на всички парламентарно представени досега политически сили.
Мисля, че това е най-разумният формат, каза Петър Стоянов.
"Може би по закон няма да бъде точно Консултативен съвет за национална сигурност, тъй като има разпуснат парламент, но вярвам в отговорното отношение на българските политически партии", добави Президентът.
Бих искал да разглеждаме по-спокойно и хладнокръвно това, което става в Македония, каза Стоянов на краткия брифинг в Дупница.
Според него ситуацията там дава достатъчно основания и за размисъл, и за тревога, но ще бъде намерена "точната българска политическа мярка".
В Дупница президентът Петър Стоянов откри Мемориалния комплекс за загиналите във войните 1912 - 1918 година.
В Дупница президентът Петър Стоянов откри мемориалния комплекс, посветен на загиналите във войните между 1912 - 1918 година.
Ако имаше нещо, което да прослави България през тези войни, това бяха не действията на българските политици, това беше саможертвата и готовността на обикновените български войници и на славните български офицери да се бият до военната победа и да умрат за възраждането на националния идеал, подчерта в словото си пред Мемориала държавният глава.
Дай Боже, с дружни усилия да върнем славата на нашата Родина, да я направим такава, че жертвата на тези хора, чиито кости лежат тук, да не бъде безмислена, призова Петър Стоянов.
Преди да открие обновения Паметник костница на загиналите във войните дупничани, Президентът поднесе цветя пред паметната плоча в памет на загиналите във войните в двора на църквата "Света Богородица" в града.
Въпреки дъждовното време над десет хиляди дупничани бяха излезли да посрещнат държавният глава и да участват в церемонията по откриването на Паметника-костница в местността "Кулата".
След церемонията Президентът потвърди ангажимента си да съдейства на общинското ръковоство за откриването на Испански колеж в града.
Президентът беше помолен за съдействие и за преустрояването на бившите военни поделения в складова база и военни поделения на НАТО и за откриване производство на части за Фолксваген.
N.B.
Пълния текст на словото на Президента може да прочетете в раздел "Изявления" на този сайт.
Петър Стоянов откри военния парад по случай Гергьовден.
Президентът и върховен главнокомандващ на българските въоръжени сили откри първия от 15 години насам военен парад по случай Гергьовден - Ден на храбростта и празник на българската армия - на площад "Александър Батенберг" в столицата.
За първи път в мандата си държавният глава прочете написано предварително слово за Гергьовден.
Писаната тържествена реч е задължителна, за да се измери точно нейното време и да започнат навреме военните демонстрации.
Днес в Българската армия се провежда реформа, която има една единствена цел - да създадем армия, която да гарантира в новите променени условия суверенитета и националната сигурност на страната, каза президентът: Точно затова едно бъдещо членство на България в Северноатлантическия алианс не е самоцелно, то ще бъде най-добрата възможност, най- добрата гаранция за нашата национална сигурност, но също така и гаранция за бъдещия български просперитет.
По-късно държавният глава поднесе венец в памет на загиналите пред Паметника на незнайния войн в столицата.
Следобед Петър Стоянов отиде в Централния военен клуб, за да поздрави лично българските армейци за празника.
Пълният текст на словото на президента може да прочетете в раздел "Изявления" на този сайт!
Президентът и Върховен главнокомандващ присъства на прегледа на строевата подготовка и маршовата песен и на военните духови оркестри по повод празника на Българската армия.
Стотици граждани бяха дошли на площад "Александър Батенберг" пред Националната художествена галерия.
"Радвам се, че имаше интерес от страна на гражданството", каза президентът след края на парада пред журналисти.
В прегледа участваха висшите военни училища от Велико Търново, Долна Митрополия, Варна, както и корпуси от София, Пловдив, Сливен, скаути, както и духови оркестри от Плевен, София, Горна баня, Благоевград, Карлово, Сливен, Пловдив, Варна.
Стоянов каза, че идеята за голям военен парад е била взета миналата година.
"А причината е доста е по-прозаична - Гергьовден рядко се случва в неделя", обясни президентът.
"Мислехме, че софийското гражданство ще разбере и оцени по достойнство такъв парад и хората ще дойдат с желание да видят българската войска в цялото й великолепие и достойнство", каза Петър Стоянов.
След това президентът свали сакото си и двайсетина минути се ръкува и разговаря с гражданите,някои от които размахваха трибагреници и знаменца на Европейския съюз.
Президентът Петър Стоянов пръв приветства Националната конференция на СДС.
Дванадесетата Национална конференция на СДС е единственият форум на на демократичните сили през последните 11 години, който ознаменува пълен мандат на СДС в коалицията ОДС.
"Това беше успешен мандат за България и българския народ", заяви президентът Стоянов в приветствието си към форума на СД.
Като говори за успехите на управлението- финансовата стабилизация, постигнатото в интеграцията към Европейския съюз и НАТО президентът посочи, че сянка върху тези успехите са хвърлили проявите на самовлюбеност и политически нарцисизъм в ръководството на СДС и по места.
Според Стоянов СДС трябва да продължи да управлява и след тези избори, защото дължи на България успешен завършек на реформата, която започна и дължи на България мястото, което й се полага в евроатлантическата общност.
СДС има в капитала си две важни неща- успехите от четири годишния мндат и поуката от грешките си.
Големият въпрос пред СДС е ще може ли въз основа на поуката от грешките си да върне доверието, което имаше преди четири години, каза Петър Стоянов.
Наоционалната конференция започна в 10.15 часа с националния химн и химна на Обединена Европа.
Форумът откри председателят на СДС Иван Костов.
За повече подробности вижте раздела "изявления" на нашия уеб-сайт.
Президентът обмисля всички възможни варианти, които могат да доведат до по-добър развой на процеса срещу медиците ни в Либия.
Президентът Петър Стоянов обмисля всички възможни варианти, които могат да доведат до един по-добър развой на процеса срещу българските медици в Либия.
Държавният глава заяви това днес в отговор на журналистически въпрос след церемонията по удостояването с генералски звания на трима офицери от Българската армия.
Петър Стоянов беше попитан дали обмисля телефонен разговор с Муамар Кадафи или някаква друга инициатива след изявлението на либийския лидер в Абуджа.
Обмислям всички възможни варианти, които могат да доведат до един по-добър развой на процеса срещу българските медици в Либия, но считам, че трябва да има степенуване на усилията, заяви Президентът.
И когато намеря, че моментът е подходящ, ще ви кажа точно какво ще направя и как ще го направя, добави той.
Президентът и Върховен главнокомандващ удостои със званието бригаден генерал трима български офицери по повод празника на Българската армия 6 май.
Президентът Петър Стоянов удостои днес със званието бригаден генерал офицерите Владимир Василев Върбанов, Венцислав Георгиев Младенов и Евгени Петров Манев.
За мен е чест и удоволствие, че в навечерието на празника на храбростта и българската армия имам възможността лично да поднеса генералските пагони на трима български офицери, каза в приветственото си слово президентът Петър Стоянов.
Вие получавате своите генералски пагони във време, когато и пред Българската армия, и пред България има сериозни предизвикателства, които с труд, упоритост и воля трябва да преодолеем, заяви Президентът.
Според него най-сериозното предизвикателство, пред което сме изправени, е реформата пред българската армия.
Трябва да направим реформата така, че в един момент да имаме оперативна съвместимост със силите на Северноатлантическия алианс, което е наш политически приоритет, изтъкна Петър Стоянов.
Независимо от нашето желание за членство в НАТО, независимо от очевидните ползи, които ние виждаме за българската сигурност и стабилност от едно такова членство в Алианса - реформирането на Българската армия е една неизбежна необходимост, каза Петър Стоянов.
По думите му реформата трябва да завърши, колкото се може по-скоро, с колкото се може по-добри параметри, за да се подготви Българската армия по най-добрия начин за изпълнение на това, което се счита за най-висш отечествен дълг - защита на суверенитета, териториалната цялост, свободата и независимостта на България.
От името на удостоените благодарност изрази бригаден генерал Васил Върбанов.
Президентът Петър Стоянов участва в тържественото честване на 125 годишнината от Априлското въстание в Копривщица.
Президентът Петър Стоянов пристигна днес преди обяд в Копривщица, за да участва в националното честване на 125-та годишнина от Априлското въстание.
На площада в града го посрещнаха стотици копривщенци и гости от цялата страна, пристигнали тук за тържествата.
Държавният глава, придружен от кмета на Копривщица Иван Кесяков и други официални лица, премина по легендарния Мост на първата пушка и се поклони пред паметната плоча на копривщенските въстаници.
Петър Стоянов разгледа родната къща на коппривщенския водач на въстанието Тодор Каблешков и поднесе цветя пред паметника му.
Президентът присъства и на панихидата на гроба на Тодор Каблешков в църквата "Света Богородица".
По пътя от църквата към централния площад той поднесе цвтя и на паметника на поета Димчо Дебелянов.
На централния площад в Копривщица държавният глава прие построения тук почетен караул.
Тържественото честване край Мавзолея костница на площада в града беше открито от кмета на Копривщица Иван Кесяков.
В словото си по случай 125-та годишнина от Априлското въстание Президентът припомни паметните събития от април 1876 година в Копривщица.
Той изтъкна, че "историята е направила тъй, щото Копривщица да стане първият български градец, който въстана срещу Османската империя".
Априлското въстание, каза Петър Стоянов, ще остане в българската история като една не само величава епопея, но като един достоен завършек на българското Възраждане.
Нека Копривщица и копривщенци бъдат горди, че останаха в българската история, като хората, които положиха основата на тази величава Епопея.
В словото си Петър Стоянов изтъкна още, че историческата памет за величавата априлска епопея и днес, в моменти на нужда и отчание, дава кураж и самочувствие на всички българи и е сигурен знак, че България ще пребъде.
Президентът Петър Стоянов и участниците в тържественото честване на 125-та годишнина от Априлското въстание се поклониха пред Мавзолея костница на загиналите копривщенци и поднесоха венци и цветя.
След официалната церемония на централния площад в града бяха възпроизведени моменти от обявяването на Априлското въстание в Копривщица.
Те припомниха на присъстващите събитията от онези дни - първата гръмнала пушка на легендарния копривщенски мост, завземането на Конака от въстаниците, прочутото Кърваво писмо на копривщенските въстаници до панагюрци.
Президентът Петър Стоянов участва в заседанието на Северноатлантическия съвет на НАТО в Брюксел, посветено на ежегодния Доклад за напредъка на България за присъединяване към Пакта.
Президентът Петър Стоянов участва в заседание на Северноатлантическия съвет в централата на НАТО в Брюксел, посветено на напредъка на България в подготовката за членство в НАТО.
Обсъден бе годишният доклад на НАТО за напредъка на България в изпълнение на Плана за действие за членство, в рамките на прегледа на напредъка на деветте страни кандидатки.
Очаква се на срещата на високо равнище в края на 2002 г. в Прага НАТО да вземе решение за следващото си разширяване.
Заседанието вчера следобед протече във формат 19 плюс 1 - посланиците на 19-те страни членки на Северноатлантическия съюз и българска делегация, ръководена от Президента и Главнокомандващ въоръжените сили.
В делегацията беше министърът на отбраната Бойко Ноев.
Преди това Президентът се срещна с генералния секретар на НАТО Джордж Робъртсън.
Двамата са направили преглед на партньорските отношения между България и НАТО и са разисквали актуалните събития в Югоизточна Европа.
След заседанието президентът Петър Стоянов даде пресконференция в централата на НАТО за българските журналисти, отразяващи посещението в Брюксел.
Отношенията на България със съседниите страни, гледната й точка за Балканите, отношенията с Русия и държавите от бившия СССР, хода на реформите са били основни акценти във въпросите, зададени на Президента от посланиците.
В отговор на журналистически въпрос Петър Стоянов каза, че сме получили не толкова въпроси, колкото добри констатации и похвали за макроикономическата и финансовата стабилност, за обществените нагласи в България за членство в ЕС и НАТО.
Обясних числото 58 процента подкрепа за членство в НАТО с това, че българското общество доста прагматично схваща желанието за членство - не като обем от привилегии, а като поемане на обем от отговорности.
Така отговорих на въпроса защо 58 процента подкрепят членството - иначе щяха да го подкрепят 98 на сто, отбеляза Президентът.
Акцент бяха събитията в Македония, за всички това беше изключително важно, посочи държавният глава.
Целият ни разговор с президента Трайковски в Букурещ тази сутрин беше посветен на обстановката в Македония.
Той ме осведоми подробно за събитията, както и за намеренията на македонската политическа класа да се справи със ситуацията.
И тук, в НАТО, са разтревожени от случилото се - това беше отвратително, всички го осъдиха.
Говорихме за възможностите на НАТО и на международната общност да въздействат върху екстремистите, върху терористите, продължи г-н Стоянов.
Не бих се наел с претенциозната констатация, че става въпрос за ново качество на кризата в Македония - тук, в Брюксел, тя би изглеждала като много сериозна новина, каза Президентът в отговор на журналистически въпрос.
На нас никак не ни се иска кризата в Македония да навлезе в ново качество.
Без съмнение това би се отразило и на България, и на целия район.
България трябва да положи максимум усилия, заедно със своите съседи и с международните организации, за да окаже влияние върху събитията в Македония, преди да е станало късно.
А ще стане късно, ако македонското общество се раздели и се издълбае дълбока пропаст между македонци и албанци.
Оптимистичнтаа вест засега е, че такава пропаст не съществува и че гражданите на Македония като цяло осъждат терористичните действия.
Дано гражданите и политическите сили не се поддадат на провокациите, защото тогава кризата ще се превърне в лошо управлявана криза, добави Петър Стоянов.
На Президента бе зададен въпрос дали членство в НАТО през 2002 г. ще ускори членството ни в Европейския съюз.
По-дипломатичен отговор би гласял, че между двете неща няма много пряка връзка, защото ЕС има своя система от критерии, отвърна Президентът.
Но откровеният ми отговор е: да, разбира се, че има връзка.
Не казвам, че членството в НАТО ще ни даде неочаквани и неоправдани бонификации за Евросъюза.
Но членство в НАТО ще ни включи в онези европейски цивилизационни и геополитически граници, които означават, че когато България изпълни критериите, ще стане член на Европейския съюз.
Оптимист съм от деня, в който положих клетва като президент и обявих, че приоритет на България трябва да бъде членството в НАТО, каза президентът.
Тогава България все още официално не беше подала молба за членство - тя бе подадена чрез служебния кабинет, който току що бях назначил, в момент, който не беше лесен за нашата страна, напомни българският държавен глава.
Той каза, че членството на България в НАТО е негов основен политически приоритет в цялата му президентска кариера.
Ако то се осъществи през 2002 г., със сигурност ще бъда сред най-щастливите български политици - мисля, че членството на България в НАТО ще затвори много важна страница не само от новата българска история, то ще даде на България много повече сигурност, много повече стабилност, много повече възможности в икономическо отношение, ново самочувствие, продължи той.
На заседанието е бил разискван ходът на българската военна реформа.
Министърът на отбраната Бойко Ноев каза, че констатациите на НАТО за изпълнението на плановете ни напълно съвпадат с нашите, което означава, че ние сме на прав път.
Много ясно разбираме проблемите.
Когато се констатира, че България има много тежка техника, това не е критика към правителството или към реформата, а констатация, по която ние работим, продължи г-н Ноев.
Ще продължим с нарастващи темпове да се освобождаваме от това имущество, което не ни трябва.
Друг въпрос е човешкият фактор - това е приоритет номер едно в реформата и ние се опитваме да решим проблема и за тези, които остават във войската, тяхната мотивация, тяхното качество на живот.
Правим всичко възможно, инвестираме много пари за това.
Полагаме специални усилия за хората, които напускат армията, защото това трябва да стане по достоен начин, не само със значително обезщетение, но и с възможностите за адаптиране към цивилиня живот.
Но при това равнище на безработица и свиване на пазара на работната сила ние не можем да осигурим работа за всички, посочи министърът на отбраната.
На президента беше зададен въпрос разчел ли е ясен атлантически знак от формацията на Симеон Втори.
Отговорът му бе: "От това, което чух, на мен ми се стори, че Националното движение е привърженик на атлантическата ориентация на България".
Изказана бе тезата, че евентуално членство на България ще струва скъпо, продължи президентът.
Съвсем коректно изложих този въпрос и пред Северноатлантическия съвет.
Така отговорих и в България преди няколко дни - да, разбира се, че ще струва скъпо.
Но многократно по-скъпо ще струва България да организира своята сигурност и отбрана сама в размирния балкански район.
Въпросът не е кое колко скъпо струва, а кое струва по-малко скъпо и кое е по-надеждно.
Членството в НАТО ще ни струва по-евтино и ще бъде много по-надеждно и по-перспективно, отколкото илюзията, че можем сами да организираме своята отбрана и да защищаваме своята сигурност, каза г-н Стоянов.
На въпроса дали българската Конституция трябва да бъде променена, дали среди от НАТО ни оказват натиск за промяна на Конституцията или законите, облекчаващи транзитиране на войски и хора през България, президентът отвърна, че българската Конституция и българската правна система не препятстват по никакъв начин членство на страната в НАТО, нито сегашните ни отношения със Северноатлантическия съюз.
Зададен бе въпрос дали след днешните срещи в Брюксел е по-близък денят, в който Президентът ще пледира пред парламента за бази на НАТО у нас.
Той отвърна, че още никой не ни е поискал постоянни бази.
След като България иска да стане член на НАТО, след като е готова да поеме отговорностите на такова членство, ако някога такъв въпрос бъде поставен, разбира се, че бих пледирал за неговото позитивно решаване от българския парламент, добави г-н Стоянов.
Министърът на отбраната Бойко Ноев отбеляза, че когато България стане член на НАТО, на Президента изобщо няма да е необходимо да пледира пред парламента, тъй като този въпрос ще се решава по силата на договореностите между НАТО и България.
Българската делегация се представи достойно - усетих го по интереса на посланиците, по начина на задаване на въпросите, по уважението, с което правеха своите констатации, подчерта Петър Стоянов.
Те задаваха конкретни въпроси, знаеха какво е не само състоянието на българските въоръжени сили, на какъв етап е българската военна реформа.
Въпросите им показваха компетентност за икономическата ситуация в България, за политическата ситуация преди изборите, отбеляза той.
На връщане вечерта към София в самолета Президентът се присъедини към групата журналисти, които отразиха най-кратката му визита в чужбина - сутринта в Букурещ за участие в срещата на високо равнище за околната среда и устойчивото развитие в Дунавско-Карпатския район, а следобед в заседанието на Северноатлантическия съвет в Брюксел.
Президентът Стоянов оглави българската делегация на съвместното заседание със Северноатлантическия съвет в Брюксел.
Срещата за приемане на доклада за напредъка по плана за действие за членство в НАТО става във важен за България момент, каза президентът Петър Стоянов на заседанието на Съвероатлантическия съвет в централата на НАТО в Брюксел.
То протeчe във формат 19 плюс 1 - посланиците на 19-те страни от НАТО и България, чиято делегация ръководи Президентът и главнокомандващ въоръжените сили.
Държавният глава напомни, че на 17 юни предстоят парламентарни, а до края на годината - президентски избори.
Очакваме и срещата на високо равнище в Прага през 2002 г, на която ще бъде взето решение за бъдещото разширяване на Съюза.
Потвърждаваме категоричния стремеж на България да направи всичко възможно, за да получи покана за членство в следващата вълна на разширяване на НАТО.
С присъствието си тук искам да дам ясен знак за необратимостта на постигнатия в моята страна политически консенсус за НАТО и да гарантирам, че и след предстоящите избори стремежът за членство в Алианса ще продължи да е основен външнополитически приоритет на България, каза Петър Стоянов.
Президентът подчерта забележителната политическа стабилност на България особено на фона на събитията на запад от нас.
Той каза, че очаква свободни, честни и демократични избори, продължаване на икономическите реформи, завършване на реформите в съдебната и административната система, функционираща пазарна икономика, ускоряване и успешен край на военната реформа.
Той напомни, че според данни на НЦИОМ през януари т.г. 88 процента от българските граждани подкрепят членство на страната в Европейския съюз, а 58,6 на сто членство в НАТО.
Тъй като всяко членство е двупосочна улица, продължи президентът, и България, и НАТО биха спечелили, ако България се присъедини към Съюза.
В НАТО ние виждаме гаранция за суверенитета, териториалната цялост и сигурността на нашата страна и осигуряване на благоприятен климат за чужди инвестиции.
Бъдещото членство на България в НАТО ще подобри възможностите на Съюза да гарантира стабилността на Балканите, а оттам и сигурността в Европа.
С категоричното си поведение в регионалните кризи на Балканите България показа способност да поема конкретни отговорности като фактически съюзник на НАТО, преди още да е станала неин член, каза президентът.
Сега България отделя за военни цели бюджетни средства не по-малко дори от някои членки на НАТО - над 3 процента от брутния вътрешен продукт при годишен растеж на брутния вътрешен продукт от 5 процента до 2003 г.
Ние поддържаме отлични отношения с всички наши съседи.
По наша инициатива от четири години се свикват редовни тристранни срещи на най-високо равнище България-Румъния-Турция и България-Румъния-Гърция.
Уредихме всички спорни проблеми с Македония и в момента имаме прекрасни отношения.
След две седмици се очаква държавно посещение на президента Борис Трайковски в България.
България неизменно подкрепяше демократичните промени в Сърбия и след падането на режима на Милошевич започна бързо подобряване на двустранните отношения с Югославия, продължи президентът.
Българският етнически модел е пример за Балканите.
Най-голямото етническо малцинство на българските турци е интегрирано във всички сфери на политическия и обществен живот.
България работи изключително активно и за другия по-основен външнополитически приоритет - членството в Европейския съюз особено след започването на преговорите за членство от началото на 2000 г.
Представили сме преговорни позиции по 22 глави, преговаряме по 14 и сме затворили 8 глави, каза по-нататък в експозето си президентът Стоянов.
Стремим се да поддържаме приятелски и равноправни отношения с Русия.
Убеден съм, че членството на България в НАТО ще направи отношенията с Русия още по-ясни, недвусмислени и прагматични.
Съзнаваме, че пред нас има и не малко сериозни проблеми.
Може би най-сериозният е превръщането на макроикономическата и финансова стабилност в по-висок жизнен стандарт и намаляване на безработицата.
Един от проблемите, които трябва да се решават приоритетно, е ромският.
Последствията на икономическата реформа се стовариха най-вече върху ромското население.
Проблем, с който България категорично трябва да се справи в следващите години, е корупцията.
Петър Стоянов подчерта, че предстоят още много усилия за успеха на реформата на съдебната власт и администрацията.
Като страна-кандидатка за членство в НАТО си даваме ясно сметка за изключителната важност на военната реформа.
Водени сме от стремежа да повишим оперативната съвместимост и да пренасочим ресурси в приоритетните области на отбраната с цел съществен принос за самоотбраната, съществен принос към колективната отбрана и разумен принос към ръководените от НАТО мироподдържащи операции.
България отдава голямо значение на консултациите с НАТО по въпросите на военното строителство.
Президентът каза, че е бил напълно открит пред Съвета по отношение както на положителните резултати, така и на трудностите.
"Аз ще бъда радостен, ако съм успял да предам своето основно послание - желанието на България за членство в Алианса е толкова сериозно и силно, колкото са нашите намерения да се подготвим най-добре за това", каза в заключение президентът.
Стйепан Месич каза, че Хърватия иска да води същата активна политика като България.
Той имал срещи с албански лидери във и извън Македония и в тези контакти досега албанските лидери не се показали като привърженици на "териториални игри", по думите на Месич.
Обстановката на Балканите беше тема на разговорите на Петър Стоянов и с колегите му от Албания и Румъния.
В разговора с Реджеп Мейдани беше изтъкнато, че балканските страни се нуждаят от единна позиция, за да преодолеят проблемите.
С Йон Илиеску констатираха, че за да тръгне реализацията на транспортните коридори, трябва да има стабилност.
Обсъждани са също евроатлантическите стремежи на двете страни и кой какво е постигнал досега в тази насока.
На срещата с президента на Молдова Владимир Воронин беше разисквано четиристранното споразумение за транзитно преминаване на отпадъци от ядрено гориво между България, Румъния, Молдова и Украйна, което досега не е ратифицирано само от Молдова, и което Воронин се ангажирал да прокара в парламента.
Молдовският президент поставил пред Стоянов въпроса за визите за молдовски граждани, които според него са скъпи - 65 долара.
Воронин поиска да бъде намалена тази тарифа и каза, че молдовските туристи предпочитат да ходят на курорт в Турция, където визите са шест пъти по-евтини - струват 10 долара.
Българският президент се ангажира, че ще постави пред българското външно министерство въпроса да бъде определена по-ниска цена на тези визи, за да има по-голям оборот в туризма.
В рамките на международната конференция по околната среда в Букурещ българският президент има и кратка среща с Единбургския херцог принц Филип.
Президентът Петър Стоянов изрази пред македонския си колега Борис Трайковски съболезнование за осемте убити македонски войници и полицаи при терористичния акт в село Вейце.
Трайковски благодарил на Стоянов за българската позиция, която Македония високо оценява, и изразил надежда, че България може да повлияе на други страни във и извън района, за да не се поставя под съмнение териториалната цялост на Македония.
"Моментът, в който бе извършен терористичният акт, не е случаен, а премерен, и е повече от провокация, защото от месец в Македония се предприемат конкретни стъпки към възстановяване на спокойствието, водят се преговори за съставяне на коалиционно правителство и с терористичния акт се цели да се зачеркне всичко, постигнато досега".
Изказване на президента Петър Стоянов на международна конференция в Букурещ"Изработването на глобална стратегия за околната среда може да бъде осъществено само ако се опира на ефективно двустранно сътрудничество в интерес на хората от двете страни на всяка една граница", каза президентът Петър Стоянов в изказването си днес в Букурещ пред международната конференция на високо равнище по околната среда и устойчивото развитие на Дунавско-Карпатския район.
Срещата бе открита от двамата съпредседатели - румънския президент Йон Илиеску и Единбургския херцог принц Филип, почетен председател на Световния фонд за опазване на природата.
Петър Стоянов подчерта готовността на България за активно сътрудничество с всички държави от района в областта на екологията .
Той каза, че българското правителство е приело национален план за икономическо развитие за следващите пет години, в който са залегнали приоритети на опазването на околната среда - съхраняване на биоразнообразието, защита и разширяване на екологичночистите райони.
"Това са ключови условия за процъфтяване на приоритетни икономически дейности като туризма и земеделието", посочи президентът.
"България полага максимални усилия за изпълнение на изискванията за присъединяване към ЕС и дава активен принос за спазване на европейските норми за екологична защита", каза Петър Стоянов.
Разработени са национални стратегии по околната среда и биологичното разнообразие и планове за осъществяването им.
Басейнът на река Дунав в българската му част заема приоритетно място.
За ефективно опазване на биоразнообразието по долното течение на Дунав България подписа декларцията за изграждане на зелен коридор "Долен Дунав" заедно с Румъния, Молдова и Украйна.
Президентът заяви, че ще направи всичко възможно, за да не се хвърли никаква сянка на съмнение върху честното, обективно провеждане на изборите.
Според него това е най-важното условие, за успеха на тези избори, независимо от това в каква пропорция ще бъдат разпределени следващите депутати в Народното събрание.
Запитан дали смята, че трябва да бъде отнет имунитетът на кандидат-депутатите президентът отговори: "Избягвам да давам становища, преди Конституционният съд да се е произнесъл".
Помолен да коментира поисканата вчера оставка на и.д.председател на НСРТ Александър Томов от няколко членове на съвета, Петър Стоянов заяви, че искрено се надява това да е възможност за един цялостен преглед на всичко, което се случи в последните месеци - и с НСРТ, и с Националното радио, и мерките, които ще се вземат оттук насетне, да бъдат оздравителни и да бъдат приети с облекчение и със задоволство от българското общество.
По повод предстоящото утре дело срещу българските медици в Либия президентът, отговори на журналистически въпрос, че според него този процес, трябва да завърши с една присъда, която всички ние очакваме - присъда, която в крайна сметка да отхвърли всички тежки обвинения, които нито един българин не може да приеме със сърцето си.
Дай Боже, това да се случи, каза Петър Стоянов.
Президентът Стоянов заяви, че би върнал два текста от промените в Наказателно-процесуалния кодекс/НПК/, но не го е направил защото това би означавало всички помени в НПК да не влязат в сила.
В промените на НПК, приети буквално в последните дни на това Народното събрание, има два текста, които с най-голямо удоволствие бих върнал.
Не ги връщам,защото това означава всички промени в НПК да не влязат в сила, каза президентът.
Той съобщи, че във връзка с промените е провел сериозни разговори с главния прокурор, с председателя на Върховния съд за да ги попита, доколко тези промени в НПК в този им вид могат да помогнат на правосъдието да се справи с престъпността.
Останах с впечатление, че в това НПК те виждат текстове, които ефективно могат да им помогнат, заяви Петър Стоянов.
Нека да ви дам само един пример, в тези промени на НПК за първи път се дава възможност да се налага мярка за неотклонение и задържане под стража на подсъдим, който е обвинен за тежко умишлено престъпление и вече има зад гърба си няколко висящи дела и обвинения пак за тежко умишлено престъпление.
Ако бях върнал сега НПК заради тези един или два текста, които на мен наистина категорично не ми харесват, щях да отнема и тази възможност за задържане под стража и тогава вие щяхте да пипате, защо върнахте един закон, който най-после дава възможност на българските магистрати да задържат, онези подсъдими, или онези обвиняеми, които имат зад гърба си едно, две три та и повече висящи дела по по тежки наказателни дела.
Не е лесно, и не е елементарно да се дава оценка на промените в НПК.
В крайна сметка подписах тези промени, с мисълта, че ако не всички, то поне част от тях ще дадат възможност за една по-ефективна борба с ширещата се престъпност в България, каза президентът.
Президентът Петър Стоянов присъства на откриването на международна конференция за ромските училища.
Президентът Петър Стоянов присъства на откриването на международната конференция "Десегрегацията на "ромските училища" в България - условие за равен старт на ромите в обществото".
Интеграцията на България в Европейския съюз минава през намиране на решение на ромския въпрос, каза в приветствието си към участниците в конференцията президентът Стоянов.
Според него тази интеграция не е проблем само на ромите, а на цялото българско общество.
Държавният глава отново потвърди, че официална дискриминация на ромите в България не съществува.
За съжаление, обаче, съществува скрита дискриминация, каза Петър Стоянов.
По думите му ромите са онази част от българското общество, което е платило най-тежката социална цена в годините на прехода.
България няма да изпълни критериите на ЕС без да реши "крещящите" проблеми на ромите, изтъкна президентът.
Според него една от големите задачи, която стои за тази интеграция на ромите, е задачата пред българското образование.
Той приветства инициативата на град Видин за интеграцията на ромските деца в училищата, която дава положителни резултати.
През септември Видин стана център на усилията на местната неправителствена организация "Фондация - Дром", да започне десегрегацията на местното ромско училище чрез превозване с автобуси на децата роми до училища извън ромския квартал.
Ромските експерти по образованието и активисти от движенията за човешки права смятат, че десегрегацията на ромските училища трябва да се случи и не подлежи на обсъждане.
Единственото, което има значение , е кога и как да стане това.
Това са и въпросите, на които ще се опитат да отговарят днес участниците в международната конференция, чийто организатор е институтът "Отворено общество" и Европейският център за правата на ромите.
Президентът Петър Стоянов прие днес началника на Генералния щаб на Албания бригаден генерал Пелюб Газими.
Сред основните теми на разговора бяха реформата в българската армия, включително общата работа в многонационалните сили и в провеждащото се в момента учение "Крайъгълен камък 2001" в Албания.
Българският държавен глава заяви, че България държи на териториалната цялост и суверенитета на Македония, тъй като от това зависи сигурността на Балканите.
Едновременно с това Петър Стоянов подчерта, че България държи на историческото традиционно приятелство с Албания.
От своя страна генерал Газими заяви, че Албания подкрепя суверенитета и интегритета на Македония.
По думите на висшия албански военен албанското ръководство нито веднъж досега не е поставяло под съмнение този факт.
Събеседниците обсъдиха и желанието на България и Албания за членство ЕС и НАТО.
"Констатирахме пълно единомислие по въпросите на сигурността в региона", каза след срещата началникът на ГЩ на БА генерал Михо Михов.
"За нас е ясно, че завоюване, отвоюване на права и свободи за етнически и малцинствени групи не трябва да се постига чрез въоръжен конфликт", добави той.
Дискутирахме участие на България и Албания в програмата Партньорство за мир, бъдещето членство в НАТО и подготовката на това членство и по-нататъшната участие на части от въоръжените сили на двете страни в многонационалната бригада с щаб в град Пловдив, информира генерал Михов.
Пред журналисти генерал Газими оцени като успешна своето официално посещение у нас, по време на което освен със президента Стоянов той разговаря с министъра на отбраната Бойко Ноев и посети щаба на многонационалните сили за Югоизточна Европа в Пловдив.
Президентът поднесе цветя на лобното място на капитан Въльо Вълчев и редник Митко Илиев, които загинаха след взрив на бойни противопехотни мини по време на учение.
Пропускане на хора и техника пред КПП е темата на занятието, което наблюдава президентът Петър Стоянов във Втори механизиран батальон на Втора Тунджанска лека пехотна бригада.
Батальонът се подготвя за учението "Седем звезди 2001" на Многонациоалните мирни сили за Югоизточна Европа, което започва през юни.
250 кадровици са подписали едномесечен договор и се подготвят по специалности.
До края на май те ще станат 343, съобщи пред главнокомандващият командирът на бригадата полковник Мирослав Маринов.
19-годишният Павел Пенев от Стара Загора, Адем Адемов от село Ресен, Великотърновско, и Пламен Марков от село Първомайци са имената на тримата редници, които ядоха на една маса с президента във войнишката столова боб чорба, печено пиле с картофи и компот от сини сливи.
Президентът Петър Стоянов присъства на откриването на нов филтрационен цех в пивоварния завод "Загорка".
Петър Стоянов се срещна с членовете на Централната Избирателна Комисия.
Президентът Петър Стоянов няма да назначи нов член на ЦИК на мястото на конституционния съдия Живан Белчев.
Той съобщи това на срещата си с членовете на Централната избирателна комисия /ЦИК/.
Според държавния глава законът не го задължава да назначи нов член, тъй като в избирателния закон е казано, че ЦИК има до 25 члена.
В момента те са 24.
Председателката на ЦИК Лена Джелепова каза след срещата, че се надява това да не пречи на работата на комисията.
Според други членове на ЦИК няма опасност да се стигне до гласуване 12:12.
Едно от първите решения на ЦИК беше, че решенията ще се взимат с обикновено мнозинство.
Регистрацията на партиите и коалициите за участие в изборите започва утре, 21 април от 9 часа сутринта.
Петър Стоянов присъства на работен обяд с посланиците на страните членки на НАТО в резиденцията на американския посланик у нас, Ричърд Майлс.
По-късно домакинът и държавния глава направиха кратки изявления, последвани от брифинг с журналистите, който можете да видите в секцията ни "интервюта и брифинги".
Късно снощи /сряда, 18 април/ Президентът подписа Указ, с който утвърждава изборните книжа за произвеждане на парламентарните избори за 39-то Народно събрание на 17 юни.
Държавният глава ще приеме целия състав на Централната избирателна комисия утре - 20 април, петък, на "Дондуков" 2.
Президентът Петър Стоянов разговаря с ръководството на движение "Гергьовден".
Гергьовденци запознаха държавния глава с резултатите от поръчаното от тях национално социологическо изследване на десет хиляди души, проведено от НЦИОМ.
Разговорът беше съсредоточен върху тенденциите - политически и социални - които очертава изследването.
Друг тематичен център на срещата беше активността на младите хора в предстоящите парламентарни избори.
Издание на Нюйоркския университет цитира изказване на българския президент Петър Стоянов.
Представяме на вашето внимание фрагменти от книгата "Употребата и злоупотребата с власт. Многостранни аспекти на копупцията" (Use and abuse of power. Multiple perspectives on the causes of corruption), издадена наскоро от Нюйоркския университет, САЩ.
Аз съм Президент на България и като Президент се радвам на появата на всяка политическа партия или движение, което декларира, че ще работи за доброто на Родината ни.
В книгата е цитирано и изказване на българския президент Петър Стоянов.
В сборника, посветен на различните проявления на властта, са използвани студии на редица автори, събрани от Анет Ли-Кай и Джон Барг.
Амбициозният замисъл на съставителите на сборника е чрез тази книга да бъдат разкрити всички аспекти на понятието "власт" и отношението на обществото към нея, за да могат хората по-добре да я използват и така да се ограничат проявите на корупция.
Чрез представянето на властта от разглични гледни точки авторите се стремят "да разбулят мистерията на енигматичната сила на властта" по собствените им думи.
Съставителите на книгата - Анет Ли-кай и Джон Барг разглеждат понятието "власт", като използват четири основни подхода, обощени в отделни части на сборника.
В първата част на книгата са разгледани вътрешноличностните проявления на властта и влиянието й върху познанието и мотивацията на хората; във втората глава властта е показана чрез аспектите на междуличностното общуване; третата глава фокусира вниманието върху проблемите на властта в рамките на групите и организациите; четвъртата глава анализира проявите на властта в цялото общество.
В първата основна глава от книгата, озаглавена "Властта в рамките на съзнанието", в частта "Пътят към ада: Добрите намерения като несъзнателен стремеж за злоупотреба с власт", за подзаглавие са използвани следните думи на Президента на Република България от юни 2000 година: "Моят най-голям страх е свързан с корупцията".
Ако нашите реформи бъдат съпроводени от корупция, това би поставило демокрацията в опасност.
Българският държавен глава е единственият политик, чието изказване е използвано в книгата.
Според президента Петър Стоянов Раковски е един от първите българи, които гледат на свободата като на всемирно завоевание.
Президентът Петър Стоянов присъства днес на патронния празник на Военната академия "Г.С.Раковски".
Раковски е един от първите българи, които гледат на свободата като на всемирно завоевание, каза държавният глава в приветствено си слово.
Днес сме се събрали, за да сложим начало на националните чествания по случай 180 години от раждането на големия българин Гeорги Стойков Раковски, каза Президентът.
Военна академия е достойно място за тези чествания, защото Раковски ще остане в съзнанието на милионите българи като блестящия идеолог на националноосвободителното ни движение, като българския революционер, който пръв заговори за стратегия и тактика на националноосвободителните борби, като човек, който създаде знаменитите български легии и с това се превърна с предтеча на организираната българска войска, посочи Петър Стоянов.
Определяйки Раковски като широкомащабно скроена личност, президентът подчерта, че в основата на всичко, което прави Раковски, стои неговата любов към българщината.
Раковски ще остане в нашата история като един от най-големите български революционери.
Когато Раковски говори за национална свобода, той е един от първите българи, които излизат от понятието за националното, заяви Президентът.
Президентът припомни, че от края на април до края на май в много български градове и села ще се чества 125-годишнината на Априлското въстание.
Когато се готвим за посрещането на този юбилей, трябва винаги да си спомняме, че един от хората, които подготвиха почвата за това въстание, е Раковски, заяви държавният глава в приветствието си.
Той поздрави преподавателския и слушателския състав на Военната академия за патронния празник и положи венец пред паметника на Георги Сава Раковски в двора на Военната академия "Г.С.Раковски".
На тържеството бе и министърът на отбраната Бойко Ноев.
Проявите, които са част от Националната програма за отбелязване на юбилейната годишнина, са под почетното председателство на вицепрезидента Тодор Кавалджиев.
Президентът Петър Стоянов няма да наложи вето върху Закона за избиране на народни представители.
Той заяви това днес пред журналисти по време на посещението си в Кюстендил.
Според президента в закона има текстове, които той "с удоволствие" би върнал за ново обсъждане, ако законът е бил приет по-рано.
"Налагането на вето означава провеждане на изборите при действието и при условията на стария закон", каза държавният глава.
"Не мога да поема тази отговорност и да поставя под риск самото провеждане на изборите поради чисто технически причини, ако върна новоприетия избирателен закон", допълни той.
Запитан към кои текстове има резерви, Петър Стоянов посочи текста, предвиждащ в избирателните списъци да се заличат българските граждани, които живеят в чужбина и последните два месеца преди вота не са били в България.
Президентът отхвърли съмненията, че някои разпоредби в новия избирателния закон го лишават от правото му да назначава ЦИК.
Назначил съм ЦИК преди 4 години.
На въпрос дали има доверие в ЦИК президентът отговори, че другото би означавало да няма доверие в собствените си действия.
Разбирам аргументите на много политически партии, които апелират да върна този избирателен закон, но искам да кажа на българските граждани, че отговорността за провеждането на тези избори в крайна сметка нося аз, каза президентът.
За повече подробности вижте секцията "интервюта/брифинги" на нашия уеб-сайт.
"Начинът, по който се създава и се развива феноменът Национално движение "Симеон Втори", е един много важен урок за всички български политици, за всички нас", смята президентът Петър Стоянов"Начинът, по който се създава и се развива феноменът Национално движение "Симеон Втори", е един много важен урок за всички български политици, за всички нас", смята президентът Петър Стоянов.
Този урок е, че в България трябва да се управлява с повече морал, с повече честност, с повече отговорност, с по-малко самонадеяност, с по-малко самовлюбеност и с по-малко самохвалство...
"Движението на Симеон Втори вече направи тази декларация", каза пред журналисти в Кюстендил президентът Стоянов.
Според българския държавен глава има два основни въпроса, които обществото основателно чака - как точно Национално движение "Симеон Втори" ще работи за доброто на страната ни и кои ще бъдат личностите, чрез които ще се работи за това добро.
Но вие сами чухте отговора на този въпрос, който даде самият Симеон Сакскобургготски - когато му дойде времето, ще научим и това.
"Така че, нека да не бъдем нетърпеливи", каза Петър Стоянов.
"Във всеки случай положителното отношение, с което мнозинството българи посрещнаха появата на това движение, говори, че българският политически живот очевидно е имал нужда и от нови идеи, и от известно освежаване, може би и от нови личности", добави българският Президент.
На журналистически въпрос дали според него Симеон Втори трябва да абдикира официално, след като е влязъл в реалната политика, и да стане партиен лидер в една парламентарна република, президентът Стоянов отговори, че напоследък не му е останало време да се задълбочи във всички сложни хипотези, които се въртят около личността на Симеон Втори и неговото движение.
"Но пак казвам: досега чухме едни декларации, които са похвални, които са декларации, изказващи намерение да се работи за доброто, за България", заяви Стоянов.
Проблемът не е дори в това какво точно казва Симеон Втори.
"Проблемът не е в какво ние, българските политици, през последните 10 - 11 години не успяхме да направим", каза българският Президент.
Президентите на България и Македония обсъдиха аспектите на сигурността в региона.
Обстановката в района и всички аспекти на сигурността обсъдиха днес президентите на България и на Македония Петър Стоянов и Борис Трайковски.
Македонският държавен глава пристигна на еднодневно посещение в София и участва в срещата на върха на Европейската народна партия.
За всички нас - съседите на Македония и за всички международни организации, които имат интереси на Балканите, е много важно да заявим, че повече под никаква форма не бива да се допуска въоръжен конфликт или прибягване до оръжието за разрешаване на въпроси, които могат да бъдат решени чрез разговори.
Това заяви президентът Стоянов в изявление пред журналисти след срещата.
За мен това е най-ясният сигнал, който трябва да дадем, защото ситуацията в република Македония е важна както за нейните граждани и политици, така и за всички, които живеем на Балканския полуостров, посочи той.
След като всички искаме да станем членове на ЕС - след няколко дни и Македония ще подпише споразумението за асоцииране с ЕС - очевидно е, че всички трябва да използваме европейските стандарти още от сега, каза Стоянов.
Според българския президент събитията в Македония от последните седмици са показали, че Македония има силна държавност, която може да се справя с проблеми и кризи.
По думите му това е големият урок от всичко, което се случи.
Стоянов изрази убеждението си, че държава, която уважава себе си, ще има сили и възможност да проведе необходимия разговор, така че повече никой не трябва да посяга към оръжието тогава, когато става въпрос за човешки права и свободи.
Г-н Трайковски изказа благодарност от името на целия македонски народ освен за политическата подкрепа на България, и за това, че беше сред първите страни, които дадоха помощ на Македония, за да може да се справи с екстремистите, застрашили териториалната цялост на Република Македония.
Трайковски специално подчерта, че начинът, по който президентът Стоянов направи своето изявление, е накарал "по определен начин да бият камбаните в Европа", за да могат всички единодушно да осъдят войнстващия екстремизъм и да дадат щедра подкрепа на политиката на Република Македония, както и помощ, за да се справи с проблема.
И този път България показа, че е не само добър съсед и искрен приятел, който следи отблизо събитията в Македония, но и остава вярна на общото желание да изграждаме заедно региона, като намираме общи пътища, които да ни доведат до просперитет и накрая да достигнем до европейска интеграция, подчерта Трайковски.
Република Македония се изправи пред голямо предизвикателство, беше атакувана нейната стабилност и сигурност, атакуван беше примерът, който тя даваше за съвместен живот.
Македония беше последователна в отговора си срещу терористичните нападения, прояви решителност и показа, че всичко, което би представлявало проблем, би трябвало да се решава единствено на масата за преговори, изтъкна македонският президент.
Той прикани всички македонски граждани да се включат в започналия преди десет години процес на демократизиране на страната.
Република Македония направи това, което смята за най-добро и наистина победи тероризма, каза Трайковски.
Нашата задача приключи, сега остава задачата на международната общност, допълни той.
Тъй като същността на проблема е в Косово и факторът за дестабилизация на региона се намира в Косово, ако ние разговаряме и се договорим, ще можем да победим войнстващия екстремизъм, идващ от Косово, заяви Трайковски.
Тези екстремисти са дестабилизиращ фактор и в политиката в Косово, посочи той.
Затова победата над екстремизма е победа не само за Македония, това е и победа на международната общност и помага на политическите структури в Косово, изтъкна Трайковски.
Това, пред което се изправихме, има и добра страна, то беше предизвикателство и една възможност да говорим по всички аспекти на развитието на отношенията между всички граждани на Република Македония, за подобряване на живота, за правата в държавата, не само на определена етническа група граждани, каза още македонският президент.
Той прикани всички граждани на Македония към диалог.
Македония е един положителен пример за междуетническо съжителство, напомни македонският президент.
В отговор на въпрос ще купува ли македонската държава оръжие от България, Трайковски посочи, че Македония преди всичко изгражда своята система за сигурност и приема всяка предложена й помощ.
Той отново изтъкна, че България беше сред първите, която предложи военна помощ.
Запитан дали е необходима промяна в конституцията на Македония, президентът Стоянов каза: "Ако има нещо, по което българските политици и общество не бива да водят дебат, това е въпросът трябва ли или не да се променя конституцията на Република Македония".
Това е право на политиците и на гражданите на Република Македония.
Президентът Стоянов: Изборът на София за срещата на Европейската народна партия е едно признание за постигнатото от страната през последните четири години.
В приветствието си към участниците в срещата на Европейската народна партия, посветена на опита на ЕНП в областта на сигурността и разкриването на нови работни места, президентът Петър Стоянов благодари за избора на България за домакин на форума.
Убеден съм, че изборът на София не е случаен.
Лаская се да мисля, че това е признание за всичко, което постигна моята страна, благодарение на едно мнозинство, съставено от две партии - членки на Европейската народна партия, и от едно правителство, което не се поколеба да започне изключително важните, необходими и понякога непопулярни реформи, не се уплаши по средата на тяхното провеждане и е готово да ги завърши с цената на всичко, каза Петър Стоянов.
Възприемам избора на София и като още един важен сигнал, който дава Европейската народна партия - сигнал, основан на цялостния фундамент на нейната политика по отношение на разширяването на Европейския съюз, каза Президентът.
Той припомни приетия от конгреса на Европейската народна партия през януари в Берлин постулат, в който Евросъюза е наречен "Съюз на ценности".
Без съмнение България принадлежи към този съюз, посочи президентът Стоянов.
Той подчерта, че сега Балканите имат уникалния шанс да се превърнат в неразделна част от Европа и би било непростима грешка политическите елити и обществата в тези страни да пропуснат този шанс.
Според Петър Стоянов още днес балканските лидери трябва да пренесат европейските политически стандарти на поведение във вътрешнодържавните си отношения.
Според мен една ще бъде точката на интерес, която ще събере днес вашите обсъждания - в геополитически план Европа е онова, което решат политиците и нейните граждани, заяви Петър Стоянов.
Границите на Европа ще бъдат определени от европейските политици и от обществата в Европа - и в Западна, и в Източна Европа, тези общества, които ще продължат смелата идея за бъдеща обединена Европа, която ще бъде основния капитал на всички нейни граждани в бъдещето, каза държавният глава.
Преди началото на срещата президентът Петър Стоянов разговаря с министър-председателите на Испания - Хосе Мария Аснар, на Австрия - Волфганг Шусел, на Унгария - Виктор Орбан, на Полша - Йежи Бузек и на Словакия - Микулаш Дзуринда, които участват във форума на Европейската народна партия.
"Решаването на проблеми чрез въоръжени конфликти поставя под съмнение цивилизационните основи на европейския континент", заяви днес президентът Петър Стоянов на срещата си с военния министър на Норвегия Бьорн Гудал"Решаването на проблеми чрез въоръжени конфликти поставя под съмнение цивилизационните основи на европейския континент", заяви днес президентът Петър Стоянов на срещата си с военния министър на Норвегия Бьорн Гудал.
Българският президент категорично изрази позицията, че проблемите в Югоизточна Европа, а и в целия свят, не могат да се решават чрез оръжие.
Като най-добра новина той оцени факта, че нито албанското правителство, нито парламентът или политически партии не са подкрепили екстремистите, а са подкрепили решаването на конфликта чрез преговори.
Петър Стоянов използва срещата си с норвежкия гост да лобира за отправянето на покана към България за членство в НАТО още на срещата на върха на Пакта в Прага през 2002 г.
Държавният глава изрази очакванията за норвежка помощ в социалната адаптация и реинтеграция на преждевремнно освободените военни от Българската армия.
Той каза, че разчита на активна подкрепа и в областта на адаптацията на българската армия към стандартите на НАТО.
По-рано днес Бьорн Гудал се срещна с домакина си Бойко Ноев, както и с председателя на парламентарната Комисия по външна и интеграционна политика Асен Агов.
Гостът и г-н Агов са обсъдили ситуацията в района и бъдещото членство на България в НАТО, съобщи на БТА парламентарният пресцентър.
Г-н Гудал е бил впечатлен от консенсуса сред парламентарно представените политически сили за влизането на страната ни в Северноатлантическия пакт.
Асен Агов е изтъкнал необходимостта дебатът за бъдещото разширяване на НАТО да започне още през есента.
Бьорн Гудал е казал, че Норвегия ще подкрепи усилията на България по пътя към пълноправно членство в Алианса.
Президентът Петър Стоянов разговаря днес с министъра на външните работи на Люксембург Лиди Полфер.
Президентът Стоянов, който наскоро бе на официално посещение в Люксембург , поднови поканата си към стратегическите инвеститори да дойдат в България.
Той даде много висока оценка на подкрепата на Люксембург за членството на България в ЕС и НАТО.
Петър Стоянов подтвърди пред г-жа Полфер своята позиция, че от съседите на Македония и от международната общност се изисква активно и твърдо да се застъпят за политическия диалог, за да се изключат конфликти, подобни на този в Северна Македония.
Както заяви след срещата г-жа Полфер в разговора основно внимание беше отделено на събитията на Балканите.
"Изразихме надежда, че народите от района ще намерят начин да разрешат проблемите си чрез преговори, с открития диалог, а не чрез въоръжен конфликт", каза външният министър на Люксембург.
Президентът посочи, че към всички балкански народи е необходимо да бъде отправен много ясен призив, че насилието няма да бъде толерирано по никакъв начин.
Според Петър Стоянов в противен случай ще бъде застрашени фундаментът на европейската цивилизация и стремежът на всички страни от Югоизточна Европа за преговори и членство в ЕС.
Президентът Стоянов изрази мнение, че арестът на Милошевич е закономерност.
Според държавния глава след Милошевич в СР Югославия има солиден политически субект в лицето на новия президент Кощуница и новото сръбско правителство, с които цялата международна общност може да води преговори.
Президентът на Републиката подписа указ, с който определи Георги Ананиев за председател на Комисията за разкриване на принадлежност към бившата Държавна сигурност и бившето Разузнавателно управление на ГЩ.
Президентът на Републиката подписа Указ, с който, на основание член 4г от Закона за достъп до документите на бившата Държавна сигурност и бившето Разузнавателно управление на Генералния щаб, определя за председател на Комисията за разкриване на принадлежност към бившата Държавна сигурност и бившето Разузнавателно управление на Генералния щаб Георги Герванов Ананиев.
Президентът подписа назначението на г-н Ананиев в Комисията, след като бяха изпълнени изискванията на параграф 29, алинея 2 и алинея 3 от Преходните и заключителни разпоредби на Закона за изменение и допълнение на Закона за достъп до документите на бившата Държавна сигурност.
Георги Ананиев е бивш министър на отбраната и настоящ секретар на Президента на Републиката по въпросите на националната отбрана.
Президентът Стоянов разговаря по телефона с македонския си колега Борис Трайковски.
В телефонния разговор с македонския президент Борис Трайковски, българският държавен глава Петър Стоянов е бил информиран за успешно приключилата операция на територията на Република Македония.
Българският президент е поздравил Борис Трайковски и министър-председателя Любчо Георгиевски за успешния завършек на операцията, която бе адекватен отговор на действията на екстремистите.
"Енергичните мерки на македонското правителство направиха възможен предстоящия политически диалог, за да не се допусне разделянето на македонското общество на етнически принцип", подчертал българският президент.
Петър Стоянов е изразил отново мнението си, че всички съседи на Македония и международните организации трябва да продължат категоричните си усилия, за да не се допускат подобни въоръжени инциденти на територията на Република Македония, които могат да поставят под съмнение европейското бъдеще на Балканите.
Енергичните мерки на македонското правителство направиха възможен предстоящия политически диалог, каза президентът Петър Стоянов в разговор с македонския си колега Борис Трайковски.
В телефонен разговор с македонския президент Борис Трайковски, българският държавен глава Петър Стоянов е бил информиран за успешно приключилата операция на територията на Република Македония.
Енергичните мерки на македонското правителство направиха възможен предстоящия политически диалог, за да не се допусне разделянето на македонското общество на етнически принцип - подчертал българският президент.
Президентът Петър Стоянов прие днес на традиционна работна среща главния прокурор Никола Филчев.
Обсъдени бяха хода на борбата с прeстъпността и с корупцията - като елемент на организираната престъпност.
93 свиленградчани са посетили временната приемна на президента Петър Стоянов, открита вчера в граничния град.
Гражданите са поискали съдействие за решаването на проблеми, свързани с благоустрояването на Свиленград, безработицата, връщането на земеделските земи на собствениците им, както и дъмпинговите цени на селскостопанските продукти от безмитен внос.
Това съобщи президентът Петър Стоянов на среща с общинската управа на Свиленград, в която участва и министърът на вътрешните работи Емануил Йорданов.
Според държавния глава конкуренцията на вносна продукция след 10 април ще се увеличи и местните производители трябва да бъдат подготвени за това предизвикателство.
Според представители на местната власт проблемите се създават от липсата на производство заради разпокъсването на земеделските земи.
Съживяване на производството може да настъпи само след приемане на Закон за комасация, смятат те.
Кметове на населени места и общински съветници настояха пред президента и министъра на вътрешните работи за строги мерки срещу износителите на дървесина.
Според тях този проблем е свързан с пожарите, бушували през миналото лято в този район.
Преди срещата с общинската управа президентът положи цевтя пред паметника на Иван Вазов в Свиленград и се срещна с жители и гости на общината.
С военни почести посрещнаха държавния глава в град Любимец, където по-късно той се срещна с жители на града и общинската управа.
"Подценяването на македонския проблем може да донесе неизброими беди на Балканите", заяви днес пред журналисти в Свиленград президентът Петър Стоянов.
Според него проблемът в Македония може да бъде решен само с активното съдействие на страните от региона и на международните институции.
Петър Стоянов изрази надежда, че след мерките на македонското правителство през последните дни и по пътя на политическия диалог, ситуацията в Македония ще се нормализира.
Проблемите трябва да бъдат решавани по един цивилизован начин.
"Това, което очакват Европа и светът от нашия регион, е да говорим с думи, а не с езика на оръжията", подчерта държавният глава.
Още с първото си изявление аз изразих изключителната тревога на България от това, което се случва в Македония.
Бях убеден, че много фактори - и тук, на Балканите, и в Европа, а и в света, ще подценят това, което започна в Танушевци и няма да му обърнат достатъчно внимание.
"И точно поради това то би могло да се разрасне, което породи моята основателна тревога", припомни президентът Стоянов.
"Учението на пожарникари от Балканите в Свиленград със сигурност е показало, че между огнеборците от съседни страни съществува воля и професионализъм да се справят с общи проблеми", заяви президентът Петър Стоянов.
Тристранното балканско учение на противопожарните служби от България, Гърция и Турция се състоя днес в петролната база край Свиленград.
Държавният глава, министърът на вътрешните работи Емануил Йорданов, представители на противопожарните служби от Румъния, Сърбия и Македония и други официални гости наблюдаваха днес как български, гръцки и турски огнеборци се справиха за около 20 минути със симулирана кризисна ситуация край граничния град.
И тъй като ние, политиците, много често използваме пожара и в политически смисъл, търсейки политическа аналогия, мисля, че тук днес е удобно място да кажа: както огнеборците на Балканите работят заедно и солидарно при потушаването на пожарите в една или друга страна, за това са призвани и политиците.
За да станат Балканите един все по-мирен регион, населен с приятелски държави, с хора, които се отнасят един към друг като приятели, открито и с най-добри чувства.
Това добави Петър Стоянов.
В учението участваха 50 български пожарникари с осем противопожарни автомобила и два аварийно-спасителни екипа.
Участници бяха и 12 техни колеги от Турция с три противопожарни автомобила и 10 - от Гърция, с две коли.
За пръв път на това учение пожарникарите гасиха съвместно истински пожар в цистерна с бензин с вместимост 2000 куб.м.
Според сценария пожарът избухва след земен трус с магнитуд 4,8 по скалата на Рихтер.
В резултат на труса се повреждат автоматичните гасителни и охладителни инсталации.
Има и пострадал работник, притиснат от разкъсани метални тръбопроводи.
Със съвместните усилия на огнеборците от трите съседни държави огънят беше потушен за около 10 минути, като предитова " спасиха" пострадалия човек.
След като "кризисната ситуация" беше овладяна, над учебния резевоар бяха издигнати националните знамена на трите държави участнички в учението.
Директорът на Националната служба "Пожарна и аварийна безопасност" полковник Кирил Войнов подари на президента Стоянов след края на учението пожарникарска каска, изработена от старозагорските огнеборци специално за държавния глава.
Учението край Свиленград е четвъртото поред съвместно учение на огнеборци от балканските страни от началото на тази година.
През януари български и гръцки пожарникари тренираха край Солун, а през февруари нашите огнеборци съвместно с македонските си колеги - в Сандански.
Съвместно учение се проведе и с румънските пожарникари край Русе.
Преди да пристигне в Свиленград, президентът посети местността "Хасара" край Любимец, където преди два дни изгоряха близо седем декара смесени гори.
Близо хиляда декара боров масив беше спасен благодарение на бързата намеса на огнеборците от Любимец и Харманли.
Извън предвидената програма държавният глава провери готовността на граничните служители от ГКПП Ново село за свободното преминаване през българо-гръцката граница след 10 април тази година.
Досега граничните бариери бяха трудно преодолимо препятствие, а след отпадането на шенгенските ограничения, те се превръщат в символично понятие.
Дай Боже, положението на Балканите да е такова, че да прекрачваме границата с мисълта, че отиваме при приятели, каза президентът при посещението си на граничния пункт.
Президентът Петър Стоянов подписа указ, с който насрочи парламентарните избори за 17 юни 2001 година.
Президентът обясни, че е избрал датата 17 юни, тъй като иска да даде възможност и на политическите партии и коалиции да се подготвят както в технологичен и в организационен план, но и да подготвят предизобрните си тактики и стратегии, което е особено важно за непарламентарно представените партии, както и за тези, които тепърва ще правят коалиции.
Държавният глава смята, че това е важно от гледна точка на принципа за равнопоставеност на българските политически субекти по време на парламентарните избори.
Президентът призова органите и институциите, които отговарят за провеждането на изборите да работят така, че да няма и сянка на съмнение върху обективното, честно и основано на Конституцията и законите провеждане на изборите.
България премина успешно един завършен парламентарен цикъл и аз мисля, че е много важно за демократичното самочувствие на българския народ и за демократичния образ на България изборите да бъдат проведени така, че да не дават повод на никого след тяхното провеждане да бъдат оспорвани, заяви Петър Стоянов.
Държавният глава призовава българските политически сили и коалиции, които ще участват в изборите да не забравят, че изборите са рутинна демократична процедура, призвана да покаже по какъв начин българското иобщество подкрепя една или друга политическа партия и дали и в каква степен ще даде своето политическо доверие.
Изборите, в крайна сметка не са сражение, не са битка, не са война, която да разделя и противопоставя българските граждани един на друг, каза той.
Нека българските политически лидери не забравят, че изборите идват и си остават, но трайните национални интереси на България остават.
Интересите, които трябва да бъдат насочени преди всичко към подобряване жизнения стандарт на българските граждани, но също така и общите ни интереси в областта на външната политика и сигурността, заяви Петър Стоянов.
Президентът призовава политическите партии и коалиции да проведат парламентарните избори така, че и след тях да могат да седнат около масата на общобългарските национални интереси, да работят заедно за единната българска национална кауза, което е особено важно тук на Балканите.
В отговор на въпрос Петър Стоянов каза, че няма никакви основания да се съмнява, че изборите ще се проведат честно.
Моето желание за това е съвсем категорично и аз ще съдействам с всички възможни средства дадени ми от Конституцията и законите, провеждането на изборите да бъде честно и това е изключително важно не само за образа на България пред външния свят, но и за новото демократично самочувствие на българските граждани, каза той.
Според него българските граждани трябва да знаят, че в парламента са попаднали хора, партии и коалиции, които точно отговарят на техния вот.
Според държаавния глава сегашното правителство ще управлява България не само по време на изборите, но и след тях, защото според Конституцията кабинетът трябва да подаде оставка пред новосформираното 39-ото народно събрание.
Т.е правителството трябва да подаде оставка тогава, когато новият парламент се конституира и това не подлежи на никакво съмнение, заяви Петър Стоянов.
В конституцията ясно е казано, кога се прекратяват правомощията на правителството.
В основния закон е записано, че правителството подава оставка пред новосформираното народно събрание и няма смисъл да бъде питан КС по този случай, каза Стоянов в отговор на въпрос.
Държавният глава обясни, че според решение на Великото народно събрание от 1991 година изрично се казва, че правителството и неговите членове запазвяат своите функции и по време на провеждане на избори, защото България не може да остане без управление.
Това решение на ВНС е възпроизведено и в решение на КС от 1991 г. и в него се казва,, че ВНС основателно е приело, че членовете на кабинета запазават своите функции, ако участват в изборите, тъй като с оглед функциите и отговорността на неговите членове страната не може да остане без действащо правителство, каза президентът.
Като президент и юрист няма какво да добавя, мога да бъда разубен само от ново решение на КС по тезата, ако разбира се такова решение се появи, каза Петър Стоянов.
Държавният глава заяви, че предпочита парламентарните избори да се проведат по новия избирателен закон.
Нямам никакво морално и политическо, а не юридическо основание да върна закона, тъй като това означава да поставя под съмнение провеждането на парламентарните избори, каза Стоянов в отговор на въпрос.
Ако имам право да давам съвет, то той е, че хората от правителството, които ще участват в предизборната кампания и това важи за министър-председателя евентуално и за вицепремиера, в максимална степен да се въздържат от ползването на такива облаги, които биха ги довели до неравнопоставеност по отношение на останалите участници в предизборната кампания, каза Петър Стоянов.
Според него когато министрите действат като членове на кабинета, трябва да са със пълното съзнание, че продължават да изпълняват своите функции и в този предизборен период и да ги изпълняват така, както трябва.
Когато те се представят като кандидат-депутати винаги трябва да имат едно наум, че обществото е изключително чувствително към смесването на двата типа правомощия, заяви Петър Стоянов.
Президентът посочи, че ако избирателният закон е бил предложен в началото или средата на мандата на 38-ото НС, то той би предложил много по-категорична позиция по някои негови текстове.
При положение, че законът ще му представен за обнародване в началото на април, ако той наложи вето няма да има технологично време да бъде прегласуван от този парламент, обясни Петър Стоянов.
Ако законът не влезе в сила, то изборите трябва да се проведат по стария закон, където има технолигични изисквания, които не само ще затруднят изборите, но могат да ги поставят под сериозно съмнение, каза президентът.
Държавният глава разглежда новият избирателен закон, който сега се гледа в Народното събрание в две части - процедурно-технологична и политическа.
В процедурно-технологичната част бяха приети почти всички предложения на ЦИК, подкрепени от всичките й членове.
В политическата част на избирателния закон според държавания глава няма нищо ново, което да поставя под съмнение закона.
Според Стоянов в политическата част на избирателния закон горещите точки са плащането на бюлетините и наименованието за България.
Европейската практика по въпроса за плащането на бюлетините е разделена, посочи Петър Стоянов.
Нямам никакви съмнения относно бъдещата дейност на ЦИК, нито за професионалните качества, нито по отношение на поолитическата безпристрастност и обективност, заяви президентът Петър Стоянов Според него председател на ЦИК ще продължи да бъде Лена Джелепова, предложена от БСП.
Нито за секунда не съм снел своето доверие от нея, защото е качествен юрист, професионалист, посочи държавният глава.
За повече подробности, вижте обръщението на президента, с което той обяви датата на изборите в секцията "Изявления".
Петър Стоянов се срещна с Управителния съвет на БНР и представители на протестиращите журналисти в радиото.
Още в началото на срещата Стоянов каза, че е "безсмислено" да му се излагат факти относно смисъла на назначаването или отстраняването на Иван Бориславов.
"Няма да се произнеса по казуса БНР, защото нямам законно право за това", каза президентът Стоянов.
"Нямам основания да изказвам категорична позиция и не искам да си присвоявам правото на арбитър", каза Президентът.
Той обясни, че мотив за тази среща е загрижеността му за всичко, което става в радиото като на президент и човек, който слуша БНР.
Президентът заяви, че "по всякакъв начин" иска да стимулира преговори и да помогне за "запазване на авторитета на БНР в тази не много здрава обстановка".
"За два месеца не намерих аргумент, който да защити моето президентско достойнство и да помогне за разрешаването на конфликта", каза Петър Стоянов.
"Аз се противопоставям на уволнения, които не почиват на професионална основа или са по политически или реваншистки причини", заяви Стоянов.
"Никой не можа да види нито първите, нито вторите стъпки на Иван Бориславов - вината за това до известна степен е и на протестиращите, които не му дадоха тази възможност", каза Президентът.
Президентът Петър Стоянов разговаря днес последователно с посланиците на Албания и на Македония у нас - Авни Джелили и Любиша Георгиевски.
Българският държавен глава покани вчера на разговор дипломатите на двете страни, за да се запознае с последното развитие на кризата по границата на Македония.
Държавният глава е оценил много високо позицията на албанския президент и албанското правителство в началото на кризата, които са осъдили екстремистките действия и са подкрепили териториалната цялост, независимостта и суверенитета на Македония.
Според президента Стоянов мирът и стабилността на Балканите са невъзможни без участието на всички балкански държави, сред които и Албания.
Петър Стоянов е посочил, че България държи и ще продължава да държи на своите приятелски отношения с Албания.
Президентът е подчертал, че общите усилия на България и Албания за потушаване конфликта в Македония не трябва да пораждат каквито и да е взаимни опасания, напротив - те могат само да укрепват взаимното доверие.
Изразих пред Президента на България неизменната и твърда позиция на албанската държава по отношение на конфликта в Македония, каза след срещата посланик Джелили.
Той потвърди позицията на Албания, че тя е против насилието с цел постигане на каквито и да било политически цели.
Не може да кажем, че в Македония не съществуват проблеми за албанското население, което живее там, но считаме, че избраният път от група албанци със сила да се опитват да разрешат своите проблеми, не е правилен.
Той не може да бъде толериран и ние го осъждаме, каза посланикът на Албания.
Албанското правителство и албанската държава се придържат към становището, че трябва да бъдат прекратени военните действия, за да бъде открит пътят за разрешаване на проблемите, които вълнуват албанското население в Македония, добави г-н Джелили.
В Албания няма почва за антибългарски настроения и предпоставки за развитието на такива настроения сред албанския народ не съществуват, каза посланик Джелили.
Според него българо-албанските отношения са най-освободени от балкански комплекси в сравнение с отношенията между останалите държави в нашия регион.
Оценяваме позицията на България, която подкрепи усилията на международната общност по време на конфликта в Косово, за да бъде прекратен геноцидът от страна на сърбите срещу албанците в Косово, каза албанския посланик.
Той изрази лично мнение, че в разрешаването на конфликти в района не трябва да се изпращат военни части от съседни страни.
Според посланик Джелили албанците в Македония трябва да бъдат интегрирани в тази държава.
Нещо, което по-късно ще отговаря и на регионалната интеграция и в по-далечен план - на европейската.
Това не е проблем, поставен от екстремистките групи - това е проблем, който по време на изборите сегашното македонско правителство се ангажира, че ще разгледа, каза посланикът.
Позицията на България към кризата в Македония започна с храброто изявление на президента на България за военна помощ, което ние оценихме като много положително, защото то дойде навреме и даде едни истински измерения на това, което по-късно започна да се случва, каза след разговора с българският държавен глава посланикът на Македония Любиша Георгиевски.
Според него Македония е доказала, че може да реши сама военната част от кризата.
Разбира се, с определена техническа и материална помощ и от нашите съседи, които показаха голямо разбиране, включително и албанското правителство.
И двамата посланици бяха на мнение, че преговорите за разрешаване на кризата в Македония ще бъдат продължителни и тежки.
Но и двамата изразиха надежда, че ще имат успешен край и кризата в Македония ще се разреши по мирен път.
Президентът Петър Стоянов връчи днес орден "Стара планина" - първа степен, на посланика на Испания у нас Хосе Кодерк по повод на окончателното му отпътуване от страната.
"Ако мога с една дума да охарактеризирам вашата дейност, то това е съпричастност", каза в приветствието си президентът Стоянов.
Той припомни, че по време на своето пребиваване у нас посланик Кодерк е преживял едни от най-бурните и драматични години на България.
"През това време се случиха много и важни събития, които белязаха пътя на възходящия политически, икономически и културен диалог между нашите две държави", отбеляза българският държавен глава.
Петър Стоянов благодари на посланик Кодерк за подкрепата, която Испания е оказвала на България при започването на преговорите за членство в Европейския съюз и за решаването на така наречен визов въпрос.
Според българският държавен глава главен двигател на развитието на отношенията между България и Испания е имал именно посланик Кодерк.
"Най-добрата характеристика за дейността на посланик Кодерк е онова, което той направи за развитието на отношенията между България и Испания", каза президентът Стоянов.
"Показвайки за сетен път, че в политиката и в дипломацията успехите стават по-забележими, когато към тях се прибави и доза човечност и всеотдайност", допълни държавният глава.
"Знаех, че този момент ще дойде, но не исках да идва", каза посланик Кодерк.
"Не намирам точните думи, за да благодаря на България за всичко, което тя ми даде, България винаги ще присъства в сърцето ми където и да съм", заяви Хосе Кодерк.
Според него днес България е много по-добра от страната, в която той е дошъл преди 4 години.
Ще бъда много щастлив когато България стане член на ЕС и достигне степента на благоденствието и жизнения стандарт на останалите страни членки.
"Ще бъда щастлив като още един българин", каза Хосе Кодерк.
Президентът Петър Стоянов се срещна с наградените деца, участвали в конкурса "Проекти за оцеляване".
Президентът Петър Стоянов ще срещна днес с част от наградените деца, участвали в конкурса "Проекти за оцеляване".
"Във ваше лице искам да поздравя всички умни, талантливи, трудолюбиви деца на България", каза Петър Стоянов.
Държавният глава увери гостенчетата си, че всичко, което се прави в страната ни сега, се прави в името на децата.
"Тези, които управляват днес България, трябва да бъдат максимално отговорни към това, което правят, защото вие го заслужавате", заяви президентът.
Това е осмият поред традиционен конкурс, организиран от министерството на образованието и от движението за деца "Рицари на познанието" със съдействието на агенция "София прес" и с финансовата подкрепа на фондация "Еврика".
Конкурсът е включен в Националния календар на извънучилищните дейности на Министерството на образованието и се е състоял през октомври и ноември миналата година.
Председателят на движението "Рицари на познанието", Таня Желязкова, информира президента, че в конкурса са участвали над 1400 ученика от 115 селища от цялата страна.
Децата са представили 1150 разработки - рисунки, разкази, есета, албуми - в три тематични раздела: "Нашият 21-ви век", "Природата за нас" и "Ние за другите".
Децата връчиха на президента своя "Албум на детските идеи", в който са включени информации и материали от конкурса "Проекти за оцеляване".
Самото движение за деца "Рицари на познание" е основано през март 1993 година в София.
Ролите на България и на Европейския съюз в кризата, която се развива на запад от нас, обсъдиха днес президентът Петър Стоянов и комисарят по разширяването на ЕС Гюнтер Ферхойген.
Президентът Стоянов оцени изключително високо демонстрирания от всички политически партии и всички български институции консенсус за членството на България в ЕС, и добави, че трябва да преодолеем всички препятствия по този път.
"Консенсусът е най-голямото постижение през последните години на българската многопартийна демокрация", каза след срещата българският Президент.
Според Стоянов най-важното за България сега е постигането на по-висок стандарт на живота, който да стане част от битието на българския народ.
Отдавам голямо значение на българския предприсъединителен процес, който ще стимулира нови успехи за българия и ще даде на българската икономика още по-големи възможности да заработи на още по-големи обороти, заяви държавният глава.
Петър Стоянов изрази мнение, че България може да помогне за мирното разрешаване на събитията на запад от нас, като решава своите икономически проблеми, като изпълнява критериите за членство в ЕС, като показва, че и тук на Балканите може да има страна, която, устремена към своята основна стратегическа цел може да я изпълни, без да се поддава на "всички болести, които заразиха част от балканските страни в последните години".
Според комисаря Гюнтер Ферхойген ролята на България в кризата в региона е да продължи да бъде производител и източник на стабилност и мир.
Сегашната криза не трябва да окаже негативно влияние на преговорния процес за присъединяването на България към ЕС, посочи еврокомисарят.
По думите му конфликтът трябва да засили този процес.
Много важно според Гюнтер Ферхойген е България да запази политическата и икономическата си стабилност.
Той определи това като основа за гарантирането на бъдещето и страната и на нейната последователна политика към ЕС.
Петър Стоянов разговаря по телефона с македонския си колега Борис Трайковски.
Днес, в ранния следобед,президентът Петър Стоянов проведе телефонен разговор с македонския си колега Борис Трайковски.
Президентът на Република Македония е уведомил българския държавен глава, че в разговори днес с главния комисар на ЕС Хавиер Солана, с комисаря Крис Патън и с министрите на външните работи на Белгия и Швеция, е изразил отново загрижеността си от евентуалната ескалация на конфликта и от етническо разделение на македонското общество.
Петър Стоянов е уверил Борис Трайковски, че България следи много внимателно и със загриженост това, което става в Република Македония и е готова да помогне с всички допустими средства за решаването на проблемите там.
Президентът Стоянов коментира посещенията си в Сирия и Ливан.
Той отклони отговор на въпрос за българско-руските отношения, след като България поиска няколко руски дипломати да си отидат заради дейност, несъвместима със статута им.
Доводът му бе, че предпочита да коментира такива въпроси в България.
От понеделник българският президент е на първото си официално посещение в Близкия изток.
Днес той се срещна с премиера на Ливан Рафик Харири, с председателя на ливанския парламент Набих Бери и с председателя на Конституционния съвет Амин Насар.
Той посети и ливанския парламент, а по-късно му предстои и втора среща с премиера Харири.
Според президента официалните му посещения в Сирия и Ливан дават ясен знак за желанието на България да се отвори към арабските държави.
Показателно за посещенията е, че акцентът в разговорите е паднал върху икономическите и търговските отношения, посочи Стоянов.
Три споразумения бяха подписани в Сирия - за избягване на двойното данъчно облагане, за сътрудничество в областта на карантината и растителната защита и за сътрудничество в областта на защитата на националната сигурност и обществения ред.
С Ливан бяха подписани осем двустранни споразумения - Споразумение за полицейско сътрудничество, Спогодба за търговско корабоплаване, Спогодба за комбинирани превози на товари, Договор за сътрудничество в горското стопанство и четири междуправителствени договора - за правна помощ по наказателни дела, за правна помощ по граждански дела, за правна помощ по екстрадиция и за трансфер на осъдени лица.
На разговорите в Бейрут е обсъждана възможността България да бъде предмостието на Ливан към Източна Европа.
Президентът Стоянов подчерта пред българските журналисти, че България има интерес от ливански инвестиции.
Обсъждана е и възможността български предприятия да участват във възстановяването на Бейрут и в строителство на нови обекти в Ливан.
Предпоставка според президента би била и активността на българските бизнесмени.
И в двете посещения президентът бе придружаван от бизнеседелегация.
В Сирия се състоя бизнесфорум и бе учреден бизнессъвет.
На разговорите и в Сирия, и в Ливан е било разглеждано положението в Македония.
Ливанският опит показва, че ако един конфликт не бъде потушен много енергично и навреме с участието на всички заинтересовани страни, той може да прерасне във война, посочи президентът.
Според него от примера с Ливан може да се види какво биха означавали последиците от един конфликт или война за Балканите с техните икономически проблеми.
Президентът Стоянов открои съвпадането на посещенията му с активното желание на Сирия и Ливан за по-тесни връзки с Европейския съюз и за участие в евро-средиземноморското сътрудничество.
В отговор на въпрос за българската позиция по проблемите в Близкия изток, президентът каза, че на разговорите и в Сирия, и в Ливан, е подчертал, че тя съвпада с позицията на Европейския съюз.
Искаме да поддържаме добри отношения както с арабските страни, така и с държавата Израел, каза президентът Стоянов.
Прекомерната бъбривост по тази тема не помага на никого, каза отново президентът в отговор на въпрос дали в Дамаск и в Бейрут е поставял въпроса за шестимата български медици, изправени на съд в Триполи по обвинение, че умишлено са зарязавали либийски деца с вируса на СПИН.
Президентът Стоянов покани президена на Ливан Емил Лахуд да посети България.
Подновена е поканата към премиера Рафик Харири да посети България.
Покани за посещения президентът отправи и към президентът на Сирия Башар ал-Асад, към премиера Мохамед Миро и към външния министър Фарук Аш Шараа.
България държи на сключване на споразумения в хранително-вкусовата промишленост и транспорта със Сирия, заяви президентът Петър Стоянов.
България държи да бъдат сключени споразумения за сътрудничество в областта на транспорта и хранително-вкусовата промишленост, каза днес българският президент Петър Стоянов на среща с министър-председателя на Сирия Мохамед Мустафа Миро и на сирийско-българския бизнесфорум в Дамаск.
Това според Петър Стоянов би могло да стане по време на визита на премиера на Сирия, към когото бе отправена покана да посети България.
На днешните разговори, на които присъстваха сирийски министри и членове на българската делегация, освен споразуменията за транспорта и хранително-вкусовата промишленост, са обсъждани и възможностите за сътрудничество в областта на науката и на високите технологии.
През втория ден от посещението на българския държавен глава в Сирия се подписват три спогодби: за избягване на двойното данъчно облагане, за сътрудничество в областта на карантината и растителната защита и за сътрудничество в областта на защитата на националната сигурност и обществения ред.
Президентът Петър Стоянов е поставил въпроса за сирийския дълг към България, който надхвърля 82 милиона долара.
Определени са групи, които ще координират решаването на проблема.
На днешния бизнесфорум, на който са присъствали 120 сирийски бизнесмени и българската делова делегация, е учреден българо-сирийски съвет на бизнесмените.
Според президента Петър Стоянов и сирийския премиер Мохамед Миро, в близко бъдеще ще е готова юридическета база за сътрудничество между двете страни.
Следобед президентът Петър Стоянов заминава на посещение в Ливан.
Активизирането на търговско-икономическото сътрудничество между България и Сирия беше акцент на вчерашните разговори между президентите на двете страни Петър Стоянов и Башар ал Асад.
Президентът Стоянов, който от вчера е на официално посещение в Сирия и президентът ал Асад разговаряха на четири очи, след което участваха в пленарно заседание, продължило два пъти повече от предвиденото.
В разговора е заявено желание да се използват механизмите на евро-средиземноморското сътрудничество.
Президентът Петър Стоянов е казал, че България би могла да бъде подстъп на Сирия към европейските пазари, а Сирия - на България към Близкия Изток.
Той е подчертал, че икономиката трябва да бъде основата на двустранните отношения.
Башар ал Асад е оценил първото официално посещение на президента Стоянов в Сирия като изключително важен сигнал за възобновяване на сътрудничеството между двете страни.
По думите на президента ал Асад Сирия и България се нуждаят една от друга.
Президентът Стоянов е говорил и за възможността да се използва потенциалът на трите хиляди сирийски специалисти, завършили образованието си в България.
Петър Стоянов е предложил сътрудничеството между България и Сирия да обхване високите технологии, биотехнологиите, преработвателната и леката промишленост.
Българският президент е лансирал идеята за създаването на смесени предприятия, чиято продукция да бъде изнасяна в трети страни.
Днес предстои да бъдат подписани три спогодби - за сътрудничество в областта на защитата на националната сигурност и обществения ред, за избягване на двойното данъчно облагане, за сътрудничество в областта на карантината и растителната защита.
Предстои и бизнесфорум.
Президентът Стоянов е потвърдил известната българска позиция за събитията в Близкия Изток и е посочил, че България се придържа към заявяваните от ЕС позиции по въпроса.
Събитията в Югоизточна Европа и евроатлантическата ориентация на България също са били засегнати в разговора на двамата президенти.
Двамата президенти са си обещали взаимна подкрепа за кандидатурите на своите страни за непостоянни членки на Съвета за сигурност на ООН.
Президентът Петър Стоянов е поканил сирийския си колега да посети България.
Покани са били отправени и към премиера Мохамед Миро и външния министър Фарук аш Шараа.
Президентът Петър Стоянов пристигна днес на официално посещение в Сирия.
Веднага след офицалното посрещане в Народния дворец се състоя среща на четири очи между Петър Стоянов и сирийския президент Башар ал-Асад.
По-късно двамата президенти ще разговарят отново насаме и към тях ще се присъединят съпругите им.
Вечерта предстои нова среща на Петър Стоянов и Башар ал-Асад, в която ще се включат министърът на земеделието и горите Венцислав Върбанов и заместник-министърът на външните работи Марин Райков.
През втория ден от визитата на Петър Стоянов е предвидена среща с министър-председателя Мохамед Мустафа Миро.
В рамките на посещението на президента Стоянов се предвижда да бъдат подписани спогодба за избягване на двойното данъчно облагане, споразумение за сътрудничество в областта на карантината и растителната защита и споразумение между министерствата на външните работи на двете страни.
Утре Петър Стоянов заминава за Ливан, където също ще направи официално посещение.
Протестът на хората срещу подобни брутални убийства като днешното винаги е справедлив, а желанието за ред, законност и спокоен живот, е сред най-естествените човешки желания.
За да се отговори обаче на тези очаквания, са необходими политическа воля, професионализъм и взаимодействие на всички институции, политически сили и на гражаните на България, е мнението на президента Петър Стоянов.
Ето защо държавният глава смята, че оставката на правителството в този момент и предизвикването на политическа криза непосредствено преди изборите не само че няма да реши проблема с престъпността в страната, но може да доведе България до непредвидими последици.
С проблемите на престъпността ще се сблъскват още много български правителства и солидарността на политическите сили в битката срещу нея е сред най-важните условия тази битка да бъде спечелена.
Президентът призовава Министерския съвет да търси такава солидарност и диалог с всички парламентарни и извънпарламентарни политически сили, че да се запазят сигурността и стабилността в страната.
Президентът разговаря с директора на Национална служба "Полиция".
Президентът на Републиката говори спешно с директора на Националната служба "Полиция" генерал Васил Василев по повод трагичния инцидент с малкия Петър Терзийски тази сутрин и поиска от него обяснение по случая и информация за преприетите мерки.
Президентът Петър Стоянов е изключително радостен от днешното решение на Съвета на министрите на правосъдието и на вътрешните работи на Европейския съюз за окончателното излизане на България от негативния визов списък.
Това е първата, много важна крачка към връщането на европейското достойнство на българските граждани - крачка, зад която стоят усилията на политици, дипломати и администрация, но главно - на българския народ, който плати висока цена за успехите на реформата и за постиженията, с които страната ни днес основателно се гордее, подчертава Петър Стоянов в специалното си изявление за медиите.
Истинското самочувствие на един народ не се гради само върху правото му на свободно придвижване, но най-вече - върху високото качество на неговия живот, изтъква държавният глава.
Споделям радостта на всички българи от визовия успех и вярвам, че българското общество има сили да постигне и всичко останало, което ще направи от нашите граждани истински граждани на един демократичен и благоденстващ свят, допълва президентът Петър Стоянов.
Президентът на Републиката Петър Стоянов отправя покани към държавните глави на 8 страни от Източна и Централна Европа за среща на върха в София - на 5 октомври тази година.
Българският държавен глава очаква в София колегите си: г-жа Вайра Вике-Фрейберга, президент на Латвия, г-н Валдас Адамкус - президент на Литва, г-н Ленард Мери - президент на Естония, г-н Милан Кучан - президент на Словения, г-н Рудолф Шустер - президент на Словакия, г-н Йон Илиеску - президент на Румъния, г-н Борис Трайковски - президент на Македония, г-н Реджеп Мейдани - президент на Албания.
Основната тема, която ще се обсъжда в София, е: Приносът на новите демокрации за евроатлантическата сигурност.
Президентите на България и Малта изразиха съболезнования на близките на загиналия вчера офицер от Националната служба за охрана.
Президентите на България и Малта Петър Стоянов и Гидо Де Марко изразиха днес пред журналисти съболезнования на близките на загиналия вчера офицер от НСО.
Бих искал да изкажа съболезнования на всички роднини и приятели на починалия Стефан Янчулев от НСО.
"Съжалявах, че един такъв нелеп инцидент се случи по време на дългоочакваното е толкова успешно посещение на президента на Малта професор Гидо Де Марко", каза Петър Стоянов, след прощалната си среща с малтийския президент.
Искам да почетем паметта и да отдадем дължимото на уважение на офицера от НСО, който загина по време на инцидента, каза малтийския президент.
Бих искам да предам, моите лични съболезнования на неговото семейство, допълни той.
Малтийският президент благодари на всички служители на НСО, които придружаваха делегацията по време на посещението и у нас, за техния професионализъм, компетентност, хладнокръвие и отдадеността, с която работят.
Професор Де Марко изрази специална благодарност на шофьора, който е управлявал неговата кола.
Ако не бяха неговите бързи рефлекси, мисля, че нещата можеше да вземат по-сериозен обрат, каза малтийския гост.
Дойдох на държавно посещение - една изключително формална проява.
Трагичният инцидент превърна това посещение в много повече от държавно посещение, каза професор Де Марко.
Той даде високо оценка на разговорите си в София и изрази надежда, че те ще доведат по големи резултати.
Малтийският президент беше на тридневно посещение у нас и освен с българският си домакин Петър Стоянов разговаря с премиера Иван Костов, с председателя на Народното събрание Йордан Соколов и с министъра на външните работи Надежда Михайлова.
Заради тежката катастрофа днес малтийският президент отмени приема в хотел "Кемпински - Зографски".
Заради тежката катастрофа днес на два автомобила от кортежа на малтийския президент Гуидо Де Марко, гостът отмени ответния прием, който тази вечер трябваше да се състои в хотел "Кемпински - Зографски".
Българският държавен глава отиде лично в резиденция "Бояна" при своя малтийски гост и се присъедини към срещата на г-н Гуидо Де Марко с външния ни министър Надежда Михайлова.
Днес в ранния следобед, около 14.40 часа, на връщане от Рилския манастир катастрофираха две от колите, предоставени на малтийския президент, който е на тридневно официално посещение у нас.
Катастрофата стана до село Мурсалево, близо до Дупница.
Тежко ранени са шофьорът и охранителят от НСО в пилотната кола.
Официалният придружител на госта и главен административен секретар на президента Румен Христов и преводачката Илиана Сараулева са леко ранени.
Ранен е и официалният фотограф на малтийския президент.
Президентът Петър Стоянов се свърза веднага по телефона с малтийския си колега, за да му поднесе своите съжаления за инцидента.
Катастрофираха две от колите, предоставени на малтийския президент.
Днес в ранния следобед, около 14.40 часа, на връщане от Рилския манастир катастрофираха две от колите, предоставени на малтийския президент Гуидо Де Марко, който е на тридневно официално посещение у нас.
Катастрофата е станала до село Мурсалево, близо до Дупница.
Жертви няма.
Малтийският президент не е пострадал.
Шофьорът и охранителят от НСО в пилотната кола са тежко ранени и са настанени по спешност в благоевградската болница.
Оперативната кола и автомобилът, в който е пътувал г-н Де Марко, са ударени от поднесъл в насрещното платно камион-влекач с благоевградска регистрация Е0077АВ.
Оперативната кола се е ударила първа, защото се е опитала да предпази основната кола, в която е пътувал малтийският президент.
Изключително майсторство е проявил водачът на основната кола на малтийския гост, благодарение на когото няма жертви в този кола.
Няколко коли от кортежа също са влезли във верижната катастрофа.
Пострадали са и граждански автомобили.
Леко ранено е момиче, което в момента се транспортира към Правителствена болница.
Шофьорът на влекача също ще се лекува в Правителствена болница.
Хеликоптер на НСО е на мястото на събитието за първа помощ.
От 19 до 21 март президентът Петър Стоянов ще направи официални посещения в Сирия и Ливан.
Българският президент ще бъде придружен от съпругата си Антонина Стоянова.
В делегацията са включени министърът на земеделието и горите Венцислав Върбанов и заместник-министърът на външните работи Марин Райков.
В Сирийската арабска република Петър Стоянов ще се срещне с президента Башар Асад и с министър-председателя Мохамед Мустафа Миро.
В Ливанската република българският президент ще има срещи с президента генерал Емил Лахуд, с министър-председателя Рафик Харири, с председателя на ливанския парламент Набих Бери и с председателя на Конституционния съвет Амин Насър.
Това е първото официално посещение в Близкия изток на българския президент Петър Стоянов.
В началото на своя мандат Петър Стоянов беше на посещение в Кувейт.
Българският държавен глава присъства на поклонението по повод кончината на предишния сирийски президент Хафез Ал Асад в Дамаск през юни 2000 година.
Целта на официалните визити в Сирия и Ливан е активизиране на търговско-икономическите отношения с тези две държави, с които България има дългогодишно сътрудничество в различни сфери.
По време на посещението в Сирия ще бъдат подписани спогодба за избягване на двойното данъчно облагане и споразумение за сътрудничество в областта на карантината и растителната защита.
В Ливан ще бъдат подписани споразумение за полицейско сътрудничество, спогодба за търговско корабоплаване, спогодба за комбинирани превози на товари и договор за сътрудничество в областта на горското стопанство.
Решението на Европейския съюз да отмени визите за България ще облекчи Малта в нейното изискване за визи към българите.
Това заяви днес президента на Малта Гуидо Де Марко, който пристигна на тридневно посещение у нас по покана на българският държавен глава Петър Стоянов.
На съвместна пресконференция след разговорите със своя български домакин двамата президенти съобщиха, че България и Малта са на път да подпишат още две важни споразумения - за обща борба срещу незаконния трафик на наркотици и психотропни вещества, и за сътрудничество в областта на туризма.
Президентът Петър Стоянов информира, че страните имат готовност да обновят и споразуменията, които са в основата на всяка търговска дейност - за взаимна защита а инвестициите и за избягване на двойното данъчно облагане.
Двустранните отношения и тяхното развитие в контекста на общият стремеж на българия и Малта за членство в Европейския съюз са били сред основните теми на разговора на Петър Стоянов и малтийския му колега.
Президентът Стоянов изрази убедеността си, че в недалечно бъдеще България и Малта ще се срещнат в рамките на Европейския съюз.
В отговор на журналистически въпрос за позицията на Малта по конфликта в Южна Сърбия и напрежението на границата с Македония г-н Де Марко изрази мнение, че ако международните организация не се намесят да за предотвратят ескалацията на напрежението може да се стигне до криза.
Според президента на Малта основният фактор в решаването на този въпрос е Организацията на сигурност и сътрудничество в Европа.
Г-н Де Марко каза, че е сигурен и в намесата на ЕС да намирането на положително решение на проблема.
България е първата страна от обиколката на президента на Малта из страните кандидатки за членство в ЕС след промените в Източна Европа.
Веднага след разговорите на двамата президента малтийският министър на културата и образованието Луис Галеа и министърът на здравеопазването Илко Семерджиев подписаха междуправителствено споразумение в областта на здравеопазването и медицинската наука.
По-късно малтийският президент ще се срещне с министър-председателя Иван Костов и с председателя на Народното събрание Йордан Соколов.
Вечерта президентът Петър Стоянов ще даде официална вечеря в чест на малтийския гост.
В програмата на официалната визита на г-н Де Марко е включено посещение на Рилския манастир, лекция в СУ "Климент Охридски" на тема: "Какво е бъдещето на ООН" и среща с българския външен министър Надежда Михайлова.
"България е сред най-заинтересованите страни конфликтът на македонско-косовската граница да бъде потушен час по-скоро", заяви президентът Петър Стоянов след днешното заседание на КСНС.
Според него въпросът не е само в сигурността и ненанакърнимостта на границите на Мекодония, а опира и до българските национални интереси, като се знаят европейските и евроатлантическите приоритети на България.
"Дестабилизацията на Македония и на района удря директно върху нашето желание за европейска интреграция", изтъкна президентът Стоянов.
Той изрази опасенията си, че България може да се окаже в регион, за който няма да се говори като за регион с европейско бъдеще.
Темата на заседанието на Консултативния съвет за национална сигурност беше "Новите предизвикателства пред България по пътя към европейската и атлантическата интеграция: Последното развитие на обстановката в Северна Македония и в Южна Сърбия; очаквания от Срещата на върха за разширяването на НАТО през 2002 година; предстоящите избори у нас - гаранции за необратимостта на стратегическата ориентация на България".
По повод Националния празник на страната - 3 март, президентът Петър Стоянов продължава да получава поздравителни телеграми.
В първите дни след наскоро отминалия национален празник на страната - 3 март, на "Дондуков" 2 продължават да пристигат поздравителни телеграми до българския държавен глава.
"През изминалата година Вашата страна значително ускори приближаването си към Европейския съюз", се казва в телеграмата на Президента на Федерална Република Германия Йоханес Рау.
Започването на преговорите за присъединяване представлява ясен знак за желанието на Съюза да приеме България в своите редове, а същевременно е и признание за постигнатия напредък във Вашата страна.
"Германия и занапред ще подкрепя България в приближването й към евроатлантическите структури", заявява Йоханес Рау в писмото си до българския държавен глава.
В телеграмата си до Петър Стоянов италианският президент Карло Чампи пише: "Нашите две страни са свързани със стабилни приятелски връзки и сътрудничество, пожелавам те все повече да се задълбочават в посока на общата европейска перспектива".
Италия ще подкрепя усилията, които България полага за присъединяването й към Европейския съюз и към Североатлантическия алианс.
По случай националния празник на Република България, имам удоволствието да Ви поднеса своие най-сърдечни благопожелания.
"Използвам случая, за да пожелая на Ваше Превъзходителство лично щастие, както и щастливо бъдеще на народа на Република България", се казва в поздравлението на австрийския президент Томас Клестил до българския президент Петър Стоянов.
Португалският президент Жоржи Сампайо в телеграмата си до Петър Стоянов казва: "По случай националния празник на България бих искал да предам своите поздравелния и най-искени пожелания за прогреса и просперитета на българския народ".
Приятно ми е да заявя, че традиционните българо-чешки отношения, базирани на споделени демократични ценности и общи интереси и цели, продължават да се развиват.
"Убеден съм, че сътрудничеството между нашите страни ще продължи в интерес на просперитета и приятелството между нашите нации и ще допринесе за задълбочаването на общоевропейския интеграционен процес", се казва в телеграмата на чешкия държавен глава Вацлав Хавел.
Рудолф Шустер, президентът на Словашката република, пише до Петър Стоянов: "Искам да изразя убеждението си, че приятелските отношения и взаимоизгодното сътрудничество между Словашката република и Република България ще се развиват и в бъдеще в интерес на народите на нашите приятелски държави".
В поздравителната телеграма на турския президент Ахмед Недждет Сезер се казва: "Бих желал още веднъж да Ви благодаря за гостоприемството, което ми бе оказано по време на тристранната среща на върха между Президентите на Турция, България и Румъния".
Тази среща бе един от най-добрите примери за сътрудничество между нашите две страни и допринесе за утвърждаване на мира и стабилността в региона.
"Вярвам, че и през следващите години приятелството и сътрудничеството между нашите две страни ще продължава да се развива на основата на взаимните ни интереси", пише Ахмед Недждет Сезер до Петър Стоянов.
В телеграмата си до българския президент гръцкият му колега Константинос Стефанопулос пише: "Убеден съм, че взаимоизгодното сътрудничество и приятелските отношения между нашите две страни ще продължат да укрепват и обогатяват в интерес на народите на двете страни и на мира и стабилността в нашия регион".
В телеграмата си до Петър Стоянов югославският президент Воислав Кощуница казва: "Използвам случая, за да изразя още веднъж своите уверения, че периодът, който е пред нас, открива широки перспективи за всестранно развитие на българо-югославските отношения и на добросъседското сътрудничество, с което нашите две страни по най-добрия начин ще допринесат за развитието на отношенията на партньорство в региона и интеграционните процеси в Европа".
В своето поздравление до българския държавен глава председтателят на Китайската народна република Цзян Цзъмин пише: "През последните години традиционното приятелство между китайския и българския народ укрепва непрекъснато, приятелските отношения и сътрудничество в различни области между двете ни страни се задълбочават ежедневно".
Аз съм готов, заедно с Ваше превъзходителство, да полагаме съвместни усилия за стимулиране на приятелските отношения и сътрудничеството между двете ни държави и на общото ни развитие през новия век.
"По повод националния празник на България, моля да приемете моите най- сърдечни поздрави и най-добри пожелания за Вашето лично благополучие и за щастието и благоденствието на народа на България", пише в поздравителната си телеграма до българския президент датската кралица Маргрете II.
В телеграмата на Кралят на Саудитска Арабия Фахд ибн Абдул Азиз Ал-Сауд се казва: "Щастлив съм по повод националния празник на Вашата страна да отправя към Ваше превъзходителство, от името на народа и правителството на Кралство Саудитска Арабия, както и от мое име, най-радушни поздравления и най-сърдечни пожелания за здраве и щастие на Ваше Превъзходителство и за напредък и разцвет към приятелския български народ".
В първите дни на новата седмица своите поздравления до българския държавен глава изпратиха и кралят на Мароко Мохамед VI, Нородом Синуак - крал на Камбоджа, президентите на Словения - Милан Кучан, на Естония - Ленарт Мери, на Узбекистан - Ислам Каримов, на Азербайджан - Гейдар Алиев, на Молдова - Петру Лучински, на Литва - Валдас Адамкус, на Кипър - Глафкос Клиридис, на Чили - Рикардо Лагос Ескобар, на Бразилия - Фернанду Енрике Кардозу, на Монголия - Нацагийн Багабанди, на Ливан - генерал Емил Лахуд, на Република Южна Африка - Табо Мбеки, на Ирак - Саддам Хюсеин, на Гамбия - Яхия Джамалих, на Република Корея - Ким Те Чжун, на Лаос - генерал Кхамтай Сипхандон, на Тунис Зин ел Абидин бен Али, на Зимбабве - Робърт Габриел Мугабе, на Перу - Валентин Паниагуа, на Бангладеш - Шахабудин Ахмед, капитан-регентът на Сан Марино - Джанфранко Теренци, палестинският лидер Ясер Арафат и други държавни и правителствени ръководители от целия свят.
Президентът Петър Стоянов: Въпросът за изпращане на войски в определен формат в Македония трябва да се реши в България след задълбочен анализ"Темата Македония ще бъде предмет на сериозни консултации в парламентарните комисии и в Консултативния съвет за национална сигурност".
"Длъжен съм да чуя представителите на всички политически сили и в крайна сметка Народното събрание ще вземе решение", каза президентът пред български журналисти в края на държавната си визита в Люксембург.
Той бе помолен да коментира последните събития в Македония.
Българската реакция трябва да бъде най-адекватна и да отговаря на националния интерес на България - около това трябва да се обединят всички, за да се сложи край на тероризма и на конфликтите в района, защото България не може да осъществи европейските си цели в такава обстановка, каза Стоянов.
Не става дума само да помогнем на Македония, колкото и важно да е това, важно е да помогнем на страната си, добави той.
За визитата си в Люксембург Стоянов отбеляза подкрепата, която е получил за членството на България в ЕС и НАТО.
В края на посещението Петър Стоянов посети Съда на Европейския съюз, където разговаря с неговия председател Родригес Иглесиас.
Стоянов е първият чуждестранен държавен ръководител, който посещава съда.
"Няма да има промяна във външнополитическите приоритети на България след парламентарните избори", заяви президентът Петър Стоянов на среща с шестима главни редактори на люксембургски вестници"Няма да има промяна в приоритетите на външната политика на България след парламентарните избори в страната" - Това заяви президентът Петър Стоянов на срещата си тази сутрин с шестима главни редактори на люксембургски вестници.
Люксембургските журналисти проявиха интерес към вътрешнополитическата ситуация в България, към събитията в Македония и към българските реакции.
България е остров на стабилност на Балканите и затова нейната позиция в района е важна и категорична, е каза българският Президент.
Той отново заяви желанието на страната да бъде поканена за членство в НАТО през 2002 г., ако се вземе решение за разширяване на Северноатлантическия съюз.
Според Стоянов е много важно България да стане член на съюза предвид размирната обстановка в района.
"България няма лоби сред големите държави за членство в НАТО и затова всяка подкрепа за нейното присъединяване е важна за страната ни", заяви Президентът.
Той е отбеляза подкрепата, която България е получила от Люксембург за членство в ЕС и НАТО.
Посещението на Петър Стоянов в Люксембург е централна новина в люксембургските вестници днес.
Най-големият люксембургски вестник Тагеблад помества обширна статия, озаглавена "Петър Стоянов: България е стабилна държава".
Българският Президент беше приет от Великия херцог и Херцогиня на Люксембург, които дадоха официален обяд в чест на българската президентска двойка.
"България показа, че може да изпълни икономическите критерии за членство в Европейския съюз", каза председателят на парламента на Люксембург.
Според председателя на Камарата на депутатите на Люксембург Жан Шпаутц България вече е показала, че може да покрие критериите за членство в Европейския съюз.
"За да влезете в семейството на европейските държави, трябва да изпълните икономическите критерии и вие показахте, че можете", заяви Шпаутц пред президента Петър Стоянов.
"Люксембург е страна на статистиката и ние съдим за успехите по статистическите данни - знаем за ниската инфлация в България и за икономическия растеж", заяви Шпаутц по време на разговорите.
Петър Стоянов заяви, че е в Люксембург, за да заяви пред страна, която е член на Европейския съюз и НАТО, стремежа на България за членство в двете организации.
Официалната българска делегация обсъди на работен обяд с вицепремиера г-жа Лиди Полфер отношенията с Европейския съюз и обстановката на Балканите.
На среща по-късно госпожа Полфер, която е и министър на външните работи и на външната търговия на Люксембург, и президентът Стоянов са изразили общата си тревога за ситуацията в Македония.
В момента Петър Стоянов разговаря с премиера на Люксембург Жан-Клод Юнкер, с когото по-късно днес ще дадат съвместна пресконференция.
Българският президент Петър Стоянов пристигна на държавно посещение в Люксембург.
Първата среща на Петър Стоянов е с великия херцог на Люксембург Анри и съпругата му великата херцогиня Мария-Тереза Местри и Батиста, които след това дават официален обяд на българските гости.
Българският държавен глава имаше работна вечеря с председателя на Европейската комисия Романо Проди.
Той оцени много високо напредъка на България през последните години, особено на фона на ставащото в Македония.
Председателят на Еврокомисията беше много категоричен в оценката си, че България прави изключително добро впечатление със стабилността си, с възходящото демократично и икономическо развитие.
"На фона на ставащото на Балканите очевидно се разчита България да продължава да е фактор на стабилност в региона", каза още Проди.
Председателят на Европейската комисия повдигна специално въпроса за транспортния коридор номер 8, като очерта значението му и в икономически, и в политически план на фона на днешната обстановка в Южна Сърбия и Македония.
Най-голямо внимание беше отделено на събитията в Македония.
Председателят на Европейската комисия отбеляза още, че България е сред сигурните кандидати за членство в ЕС.
"Присъединяването ще стане, когато България изпълни критериите за членство", коментира българският президент Петър Стоянов.
Президентът Петър Стоянов изрази тази вечер убедеността си, че правителството и всички политически сили в България ще се обединят около една и съща кауза по ситуацията в региона, свързана с усложнената обстановка на македонско-югославската граница.
Очакванията си президентът, който е на официално посещение в Белгия, обяви пред български журналисти преди работна вечеря с председателя на Европейската комисия Романо Проди.
Според Стоянов и изпълнителната власт и той са еднакво загрижени за ставащото в Македония.
Той посочи още, че според него, ако съседите и международните организации се забавят с реакциите си, албанските терористи ще останат с впечатлението, че могат да продължават да вършат безнаказано това, което правят в северна Македония.
"В понеделник ще има Консултативен съвет за национална сигурност, така че ще има възможност да избистрим това, което се дискутира в България", посочи още Стоянов.
Според него "фактът, че албанските терористи продължават да действат, означава, че очакват категорична позиция от всички".
"Затова съм готов да дадем тон за твърда и категорична позиция", заяви Петър Стоаянов.
"И колкото по-категорични сме в позицията си, толкова по-съм убеден, че няма да се стигне до изпращане на военен контингент", каза Стоянов.
Според твърдата позиция ще има превантивно действие.
Основната тема на разговора на президента Стоянов с председателя на Европейската комисия Романо Проди е стремежът на България за пълноправно членство в Европейския съюз.
По-рано през деня президентът разговаря с кмета на Брюксел Фреди Тилеманс.
Тилеманс е похвалил България като реален, стабилизиращ фактор на Балканите.
Официалното посещение на президента Петър Стоянов в Белгия приключва утре.
След това той заминава на първото си държавно посещение в Люксембург.
Българският президент Петър Стоянов разговаря с краля на Белгия Н. В Албер Втори в двореца "Лакен" в белгийската столица.
Разговорът е продължил 45 минути, два пъти повече от предвиденото.
В официалния обяд, който белгийската кралска двойка дава за българските гости в зимната градина на кралския дворец, участват и престолонаследникът принц Филип и съпругата му принцеса Матилда, белгийският премиер, външният и вътрешният министри на Белгия.
Българският президент разговаря с председателя на Камарата на представителите на белгийския парламент Херман де Кроо и с председателя на Сената Арман де Декер.
На срещата бяха обсъдени ситуацията на Балканите, стремежа на България за членство в Европейския съюз и НАТО и реформите у нас.
Петър Стоянов благодари за подкрепата на Белгия за отпадането на България от негативния шенгенски визов списък.
Той каза, че България очаква подкрепа от Белгия за кандидатурата си за членство в НАТО.
Кроо и Декер заявиха, че ще лобират за българската кандидатура за членство в пакта.
Българският държавен глава заяви, че България очаква да бъде поканена в Алианса през 2002 г.
"България има великолепен президент, който с ентусиазъм и талант защитава каузата на България, която е кауза на обединена Европа", заявиха представителите на двете камари на белгийския парламент.
По-късно днес предстои подписване на споразумение за българското участие в културния фестивал "Европалия 2002" в присъствието на съпругата на българския президент г-жа Антонина Стоянова.
Тази вечер българският държавен глава ще има работна вечеря с председателя на Европейската комисия Романо Проди.
Българският президент поиска днес международната общност да даде твърд отговор на сблъсъците покрай границата на Македония със сръбската провинция Косово, Стоянов повтори предложението за българска военна помощ за Македония в рамките на евентуален международен контингент.
"Една многонационална сила би била мярка за възпиране", заяви българският президент на среща с чуждестранни журналисти в Брюксел.
"България ще участва със свои войски в сили на ООН за защита на македонската граница, ако Съветът за сигурност изпълни тази седмица призива на Скопие за създаването на буферна зона по границата с Косово", каза още Стоянов.
Етническите албанци, които поставят на изпитание волята на на правителствата на Балканите, са политически изолирана група, чиито действия трябва да бъдат спрени.
"Посланието трябва да бъде твърдо и категорично", заяви още Петър Стоянов.
Според него НАТО и другите международни ораганизации нямат все още ясно виждане за това как да се справят с албанските провокации в Македония и Южна Сърбия.
Постоянният съвет на ОССЕ ще обсъди днес във Виена отговора, който трябва да бъде даден на положението на място.
Българският президент Петър Стоянов покани краля на Белгия Албер Втори и престолонаследника принц Филип да посетят България.
На пресконференция след срещата Верховстат съобщи, че на 28 март ще посети България, където ще обсъди кои са проблемите и какво трябва да се направи за ускоряване на процеса за присъединяване към Европейския съюз.
Белгийският премиер съобщи, че на разговорите с Петър Стоянов е била обсъдена темата за разширяването на НАТО.
Белгийското правителство няма официална позиция по този въпрос, каза Верховстат.
Той посочи личното си мнение, че ако на срещата на върха на Алианса в Прага догодина се вземе решение за разширяване на НАТО, трябва да се даде възможност на желаещите страни да влязат в Пакта.
Българският президент заяви желанието на България да бъде включена във втората вълна на разширяването на НАТО, ако Алиансът вземе решение за разширяване.
Петър Стоянов и Ги Верховстат разговаряха за двустранните отношения, като са акцентирали на икономическите връзки между двете страни.
Икономическите отношения са отлични.
"Белгия е вторият голям инвеститор в България", каза белгийският премиер.
Верховстат припомни, че от януари тази година е създаден българо-белгийски бизнес форум.
Петър Стоянов и Ги Верховстат са обсъдили възможността форумът да заседава на всеки два месеца.
Българският президент каза, че в разговора е станало дума за културния фестивал "Европалия", който ще даде възможност на България да представи културните си постижения.
Утре българският държавен глава ще разговаря с краля на Белгия Албер Втори, ще има срещи в белгийския парламент.
След обяд в присъствието на съпругата на българския президент г-жа Антонина Стоянова ще бъде подписано споразумение за българското участие във фестивала "Европалия 2002".
Българският президент се срещна с постоянните представители на НАТО в заместник-генералния секретар на Пакта Серджо Баландзино.
"България е наистина много разтревожена от това, което става в Македония, а също и от това, че конфликтите в региона продължават", заяви българският президент Петър Стоянов.
"Искаме най-после сигурност и стабилност, защото имаме достатъчно предизвикателства, свързани с посткомунистическата ни реформа", каза българският държавен глава.
Според него това обяснява категоричността на българската позиция и готовността както да окажем помощ на Македония, такава каквато тя поиска, така и за помощ на всички международни организации, които са ангажирани със стабилността и сигурността на региона в юридическите аспекти и рамки, в които България може да го стори.
Заместник генералния секретар на НАТО Серджо Баландзино каза, че всяка стъпка, действие или решение би засилило позицията на Македония и НАТО ги приветства.
Според него ангажиментите на България за помощ на Македония са въпрос на отношенията между двете страни.
На срещата си в централата на НАТО Петър Стоянов запозна Постоянния съвет на Пакта със загрижеността на македонския президент Борис Трайковски около събитията в страната.
"Тази тревога се споделя и от България", посочи българският държавен глава, който разговаря по телефона с македонския президент снощи.
Петър Стоянов каза, че до края на седмицата предстоят срещи между НАТО и македонското правителство и всички въпроси ще бъдат разрешени между Македония и НАТО.
По време на срещата с Постоянния съвет на НАТО посланиците на страните членки посочиха, че има напредък в плана за подготовка на България за членство в Пакта.
Президентът отбеляза, че няма политическа сила в България, която да е против членството в НАТО.
Президентът Стоянов пристигна на тридневно официално посещение в Белгия.
Държавният глава заяви, че е изключително голяма вероятността в рамките на посещението му да не бъде подписан меморандум между България и НАТО, тъй като не е стигнало технологично време документът да бъде съгласуван с всички 19 страни членки на НАТО.
Приоритетни теми по време на посещението ще бъдат НАТО и Европейският съюз.
Президентът е придружаван от съпругата си Антонина Стоянова.
Първата среща на Петър Стоянов в белгийската столица ще бъде в Главната квартира на НАТО с Постоянния съвет на пакта, в състава на който са деветнайсетте посланици на страните членки.
Той ще ги информира за българската позиция по събитията в Македония.
Президентът заяви пред журналистите, че снощи е провел няколко разговора с македонския си колега Борис Трайковски.
Петър Стоянов каза, че позицията му трябва да се възприема като морално-политическа подкрепа за Македония.
Предвиден е и кратък разговор на българския президент със заместник генералния секретар на НАТО Серджо Баландзино.
Президентът Петър Стоянов проведе дълъг телефонен разговор с президента на република Македония Борис Трайковски.
Българският държавен глава изрази съболезнования за гибелта на тримата македонски войници, а Борис Трайковски осведоми българския си колега за ситуацията в северната част на Македония, както и за мерките, които смята да предприеме ръководството на нашата съседка за нейното овладяване.
Петър Стоянов увери Борис Трайковски, че България е много разтревожена от случващото се на границата между Република Македония и Косово и го уведоми, че страната ни е готова да помогне с всичко, от което македонското ръковоство заяви, че има нужда в момента.
Българският държавен глава заяви още, че е готов да постави пред Народното събрание и въпроса за изпращането и използването на български въоръжени сили , ако Република Македония поиска това от своите съседи и от международни организации, които имат ангажименти към стабилността и сигурността в региона.
Президентът Стоянов е обещал на Борис Трайковски, че ще изложи тази своя позиция и пред Североатлантическия съвет на НАТО при срещата си с него утре в Брюксел.
Държавният глава ще постави този въпрос и пред Консултативния съвет по национална сигурност на насроченото вече заседание за 12 март.
Президентът Петър Стоянов изпрати поздравителна телеграма до Главния мюфтия г-н Селим Мехмед.
Ето пълният текст на телеграмата: "Уважаеми господин Главен мюфтия, позволете ми чрез вас да се обърна с най-сърдечни поздрави към всички български граждани-мюсюлмани, които празнуват своя най-голям религиозен празник Курбан-байрам".
Като Президент на България винаги съм вярвал, че в основата на едно достойно и благоденстващо общество трябва да стои взаимното уважение и разбиране между различните вероизповедания, културни традиции и обичаи на всички негови граждани.
В тези празнични за вас дни бих искал да пожелая много здраве, щастие и по-добри дни - както на вас, така и за Република България.
Президентът Петър Стоянов участва в тържественото честване на Националния празник 3 март на площад "Народно събрание".
В паметта на българския народ 3 март остава като една от най-големите исторически дати, защото българинът схвана много добре, че с нея започва новото национално летоброене, каза в словото държавният глава.
Независимо от всичко последвало, Трети март роди българската национална свобода, роди българската държавност и в крайна сметка роди европейската перспектива пред България и възможността страната ни отново да се върнем там, където през Средновековието жънеше успехи, допълни той.
Според президента руско-турската война от 1877-78 година завинаги ще остане в сърцата на българите като Освободителна.
Той припомни, че са малко в Европа народите, оформили своята държавност не в резултат на война и не под уговорката на Великите сили.
Точно българската история показва, че след всяка трудност и всяко тежко изпитание България отново се е изправяла, за да тръгне напред, изтъкна в словото си Петър Стоянов, като уточни, че куражът и оптимизмът са правили от българите силен народ и от България - достойна държава.
Неколкостотин граждани дойдоха на площад "Народно събрание" за тържествената заря-проверка по случай Националния празник на България.
Сред официалните лица бяха и председателят на Народното събрание Йордан Соколов, премиерът Иван Костов, патриарх Максим, министрите на външните работи - Надежда Михайлова, на вътрешните работи - Емануил Йорданов, на финансите - Муравей Радев, и на културата Емма Москова, столичният кмет Стефан Софиянски, депутати, дипломати.
Според Петър Стоянов Трети март е едно голямо начало на новата българска държава.
Днес, на националния празник на България - 3 март, президентът Петър Стоянов присъства на церемонията по издигането на националното знаме на Република България.
На площад "Света София" бяха дошли председателят на Народното събрание Йордан Соколов, патриарх Максим, депутати, министри, военни, много граждани.
Върховният главнокомандващ се поклони пред знамената-реликви и направи преглед на почетния караул.
Президентът Петър Стоянов поднесе венец пред Паметника на Незнайния войн.
На венеца бе написано: "На достойните синове на майка България".
Държавният глава разговаря повече от час с гражданите, дошли на тържеството по случай националния празник на страната.
Това, което искат всички, е добро бъдеще за България, България час по-скоро да преодолее днешните трудности, които има, заяви пред журналисти след церемонията президентът.
Според него хората, дошли тук, имат и вяра, че това може да стане, но и без илюзиите, че ще може да стане без труд, без упорство.
Това, което си пожелахме, е повече кураж, повече работа, за да вървим напред, каза Петър Стоянов.
Независимо от това колко помпозно се чества, аз съм сигурен че всеки българин, където и да се намира днес - в България или в чужбина, в душата му нещо трепва винаги на 3 март, каза Петър Стоянов и допълни: Колкото и да е героична нашата история преди това, 3 март е едно голямо начало в новата българска държава.
Ние, българите, носим 3 март в сърцата си.
Той е наш празник, народен празник, подчерта Петър Стоянов.
Княз Кирил Сакс-Кобургготски се срещна с президента Петър Стоянов.
Княз Кирил Сакс-Кобургготски иска да събере информация, за да поощри бъдещи инвестиции в туристическия бизнес в България.
Княз Кирил, който е икономически съветник на президента Стоянов, заяви това след днешната си среща с държавния глава.
Княз Кирил съобщи, че е в България за заседанието на Съвета на директорите на международната туристическа компания ONLINE TRAVEL CORPORATION.
Всеки път компанията избира различна страна за това свое заседание, този път е избрана България, уточни княз Кирил.
Според него това ще даде възможност за участниците в заседанието да придобият непосредствени впечатления от страната ни и да отклонят част от техния туристически бизнес към България, вместо към други страни.
Другата цел на посещението на княз Кирил у нас е участието му в предстоящия на 6 март конгрес на Съюза на работодателите.
Князът информира президента Стоянов, че в Лондон е създадена малка инвеститорска група, чиято идея е да привлече вниманието към България на по-големи и важни инвеститори.
Искам да актуализирам информацията си за България, за да мога да имам аргументирана позиция пред международните компании, с които имам контакти, каза княз Кирил.
Искам да поощря преките инвестиции за България, допълни той.
Президентът Петър Стоянов поиска от московския кмет се срещна с Юрий Лужков да увеличи квотата за строеж на жилища от "Главболгарстрой".
Юрий Лужков отговорил, че в момента фирмата строи 60 000 кв.м.жилища, което е много повече от договореното.
Президентът Петър Стоянов е помолил московския градоначалник да предаде поканата му към руския президент Владимир Путин да посети България.
Юрий Лужков съобщи, че руският президент е изпратил поздрави на Петър Стоянов.
"Зная, че вашият държавен глава е много ангажиран, но се надявам да се срещнем с него преди да ми изтече мандата", каза Петър Стоянов.
Президентът Петър Стоянов получи писмо от краля на Испания Хуан Карлос I, в което испанският крал подновява уверенията за пълната подкрепа от страна на Испания за усилията на България за постигане на бързо присъединяване към Европейския съюз.
Публикуваме пълния текст на писмото: "Господин Президент и скъпи приятелю, благодаря Ви за писмото, с което изказвате Вашето задоволство от премахването на досега съществуващите ограничения между България и Европейския съюз, по отношение на визовия въпрос".
Напълно споделям задоволството, което ми позволява, Господин Президент, да подновя уверенията за пълната подкрепа от страна на Испания за похвалната дейност на България в нейните усилия за постигане на бързо присъединяване към Европейския съюз.
Ползвам този щастлив повод да поднеса, Господин Президент и Скъпи приятелю, уверенията в дълбоката ми почит към Вас.
Обстановката в района на Югоизточна Европа и отношенията на България и Швейцария към Европейския съюз обсъдиха днес президентът Петър Стоянов и швейцарският външен министър Йозеф Дайс.
"До месец след като ЕС вземе решението да премахне визите за България, Швейцария също ще разреши този въпрос спрямо страната ви", каза след срещата г-н Дайс.
"България трябва да има активна политика по това, което продължава да става в Косово", това заяви президентът Петър Стоянов пред г-н Дайс.
Българският държавен глава заяви също така, че България е сериозно обезпокоена от събитията в Южна Сърбия.
"Това, което се случва в Южна Сърбия разбива една илюзия - че демократизацията на Югославия ще намали желанието на албанците за собствена държава и спре въоръжените конфликт", каза президентът.
Президентът изрази убеденост, че ако европейските и съседните страни заявят, че са против въоръжените конфликти в Югоизточна Европа това би помогнало много за тяхното разрешаване и за предотвратяването на всички бъдещи конфликти.
Това е позицията, която според българския президент е била изразена на последната среща на високо равнище на страните от Югоизточна Европа в Скопие в края на миналата седмица.
Президентът Петър Стоянов назначи с указ Стефан Любомиров Тафров е назначен за постоянен представител на България в ООН.
Със същия указ Стефан Тафров е освободен от длъжността посланик във Франция и постоянен представител на България в ЮНЕСКО.
Изпълнението на указа е възложено на външния министър.
Стефан Тафров е роден през 1958 година, завършил е Факултета по журналистика на Софийския университет.
Бил е посланик на България в Италия и Великобритания.
Президентът Петър Стоянов свиква Консултативния съвет за национална сигурност на редовно заседание на 12 март 2001 г.
Темите на заседанието са: новите предизвикателства пред България по пътя на европейската и атлантическата интеграция, последното развитие на обстановката в Южна Сърбия, очаквания от срещата на върха за разширяването на НАТО през 2002 г., предстоящите избори у нас - гаранции да необратимостта на стратегическата ориентация на България.
Президентът Петър Стоянов получи поздравително писмо от френския си колега Жак Ширак по случай националния празник - 3 март.
Изминалата година отбеляза нов решителен напредък в придвижването на България в присъединяването й към Европейския съюз, за което се радвам много, се казва в писмото.
По време на френското председателство на ЕС през втората половина на 2000г.две събития потвърдиха едно след друго европейското призвание на България - принципното решение за отменяне на визите, Европейският съвет в Ница, който отваря пътя към разширяването, пише президентът на Франция.
Според него занапред България сама трябва да придвижва своята кандидатура като продължи избраната посока и прилага придобитите вече опит и достижения на общността.
България винаги може да разчита на Франция в подкрепата на нейните усилия по пътя на интеграцията, завършва писмото на Жак Ширак до Петър Стоянов.
България ще подпише споразумение за сътрудничество с Международния ромски съюз.
За това се споразумяха днес българският президент Петър Стоянов и членовете на делегацията на МРС начело с нейния президент доктор Емил Шчука.
Както съобщи след срещата генералният секретар на МРС Христо Кючуков, споразумението ще позволи на България да кандидатства по различни проекти, които биха могли да подпомогнат и подобрят положението на ромите в България.
Проектите се финансират от международни финансови институции.
Споразумението с МРС ще бъде подготвено от съветниците на Президента и ще бъде готово през септември тази година, каза г-н Кючуков.
В началото на срещата президентът Петър Стоянов запозна представителите на МРС с направеното за ромите в България.
"Това, което в България съвсем сигурно не съществува, е институционална дискриминация по отношение на ромите", каза Петър Стоянов.
"В същото време няма да скрия, че ромите са сред хората, които изпитват най-тежко трудностите на днешната реформа", допълни той.
Сред мерките за подобряване положението на ромите президентът посочи по-силната социална защита, включително социални програма за обучение, за квалификация и преквалификация на ромското население.
Балканските страни вече говорят на общ политически език и това е най-окуражаващото от срещата в Скопие, смята президентът Стоянов.
"С официалното присъединяване днес на Съюзна Република Югославия и на Босна и Херцеговина към Процеса за сътрудничество в Югоизточна Европа на практика всички страни от региона започнаха да говорят на един общ политически език и това е най-окуражаващото от срещата в Скопие", заяви президентът Петър Стоянов пред българските журналисти.
Четвъртата среща на лидерите на страните участнички в Процеса на сътрудничество в Югоизточна Европа завърши днес с приемането на заключителна Декларация за сътрудничеството и сигурността в региона и на План за действие за регионалното икономическо сътрудничество.
Петър Стоянов отбеляза, че приобщаването на Югославия и на Босна придава на процеса евроатлантически характер и вече няма страна в региона, която да не споделя тези ценности.
"Всички ясно казахме, че нито една държава не е заинтересована от поддържането на огнища на напрежение и конфликти в Югоизточна Европа", добави Петър Стоянов.
Той изрази задоволство от факта, че тази позиция е била заявена и от югославския президент Воислав Кощуница и от албанския премиер Илир Мета.
"България е наясно, че не може бързо да се придвижва по пътя към евроинтеграцията, ако в региона продължава да има огнища на напрежение, защото България се вписва в цялостния имидж на Балканите", отбеляза българският държавен глава.
Петър Стоянов подчерта, че на форума в Скопие всяка една от страните безрезервно е декларирала своето желание за европейска интеграция.
Като обща българският президент определи и позицията, че регионалното сътрудничество в никакъв случай не бива да затваря региона, а напротив - трябва да го отваря към Европа и света.
В тази посока беше и българската позиция, изразена от Петър Стоянов на форума.
"Когато говорим за регионално сътрудничество трябва да имаме предвид, че си помагаме по пътя на нашата евроинтеграция", заяви Петър Стоянов.
Като общо той посочи становището, че процесите на политическо сътрудничество могат да вървят само ръка за ръка с процесите на икономическо сътрудничество.
Лидерите на балканските страни бяха единодушни, че колкото повече са общите проекти, главно в инфраструктурата, толкова по-големи са възможностите за подобряване на политическия диалог и на доверието между отделните страни.
"Всички възлагаме надежди Пактът за стабилност в Югоизточна Европа да стане още по-действен и да може да финализира част от инициативите, които започна", заяви българският държавен глава.
Предстоящото през май посещение в България на македонския президент Борис Трайковски българският държавен глава оцени като още една крачка в посока на отваряне на двустранните отношения в по-прагматичен план.
Последната двустранна среща днес на Петър Стоянов беше с председателя на председателството на Босна и Херцеговина Живко Радишич.
Двамата са изразили общо мнение, че общата политическа ориентация на двете страни налага по-активни контакти в икономическата сфера.
Петър Стоянов и Живко Радишич са се споразумели за организирането на съвместен бизнесфорум с участието на министрите на търговията, икономиката и промишлеността на двете страни.
"Регионалното сътрудничество не трябва да замества самостоятелния път на балканските страни към ЕС", заяви президентът Стоянов на срещата в Скопие.
На четвъртата среща на държавните и правителствени ръководители на страните от процеса за сътрудничество в Югоизточна Европа президентът Петър Стоянов представи българската позиция, че регионалното сътрудничество, включително икономическото, трябва да се развива в светлината на европейските перспективи на всяка от балканските страни, а не като заместител на техния самостоятелен път към интеграцията в Европейския съюз.
Българският държавен глава говори на втората пленарна сесия на форума на тема "Засилване на регионалното икономическо сътрудничество, насочено към ускорено и всеобхватно развитие на региона".
Петър Стоянов определи Пакта за стабилност в Югоизточна Европа като израз на уникална колективна воля на държави и международни организации Балканите да се превърнат в регион на демокрация, икономически просперитет и сигурност.
Ето защо, според Стоянов особено важно е да се подобряват координацията и сътрудничеството между страните от региона по съществуващите инициативи и механизми в рамките на Пакта, за финализирането на ключови регионални проекти.
"От съществено значение е да бъде установен по-добър синхрон между процеса на бюджетно планиране на страните донорки и селекционирането и финансирането на проектите", каза българският президент.
Според него Пактът за стабилност трябва да бъде инструмент който не разделя, а свързва държавите от Югоизточна Европа, "който не затваря, а отваря икономиките на страните от региона към обединеното икономическо пространство на Европа".
"В политически план ефектът ще е по-позитивен, ако Пактът за стабилност инвестира конкретни проекти, имащи пряко значение за улесняването на търговията на страните от региона, като проекти в експортното кредитиране, експортното насърчаване и експортното застраховане", каза българският държавен глава.
Като приоритетни за България той посочи проектите, свързани с изграждане на Коридор номер 4 - строителството на моста на река Дунав при Видин и Калафат, Коридор № 8 - жп връзката между България и Македония и свързването на електропреносните системи на двете страни с нов 400-киловолтов електропровод и Коридор № 10 - строителството на магистралата София - Ниш.
Според Петър Стоянов модерната инфраструктура ще позволи Балканският полуостров да се превърне от "барутния погреб" в "строителната площадка" на Европа.
Затова проектите по Пакта за стабилност трябва да са подчинени на идеята за отваряне на региона към света.
"Според регионалната стратегия на Световната банка за развитие на Югоизточна Европа икономически неизгодно е да се разработват инфраструктурни проекти в национален мащаб", отбеляза българският Президент.
Ето защо, според него инфраструктурните проекти на Балканите са подчинени на логиката на трансевропейските мрежи.
Това налага търсене на допирни точки в интересите на отделните държави и тяхната ангажираност в дългосрочен план.
"Добрата новина от региона е, че лидерите в Югоизточна Европа вече възприеха такъв подход", каза още Петър Стоянов.
Българският президент отбеляза, че за осъществяването на инфраструктурните проекти правителствата трябва да синхронизират действията и да съчетаят интересите си.
"Така се формира нов дух и култура на сътрудничеството, основани на европейските стандарти и измерения, а дългосрочният характер на проектите ще допринесе за приемственост и предсказуемост в политиката на отделните правителства".
Според българският държавен глава политическият образ на Балканите особено след изборите в Югославия започва да се променя към добро.
"Темата за конфликтите все повече се измества от преговори за съвместни проекти и общи планове", каза Петър Стоянов.
"Не бива да позволяваме дори тревожни събития като тези в Южна Сърбия да ни отклоняват от общия път", добави българският президент.
Според него общата воля за регионално икономическо сътрудничество ще бъде най-добрият отговор на тези сили, които подклаждат напрежение в отделни части на Западните Балкани.
Петър Стоянов изрази мнение, че в обозримо бъдеще частният сектор ще има все по-голям дял в икономиките на Югоизточна Европа, а това предполага утвърждаване на нова инвестиционна култура.
Поведението на балканските страни трябва да стимулира доверието на чуждестранните инвеститори.
"От своя страна международната общност трябва да помогне на балканските страни да навлязат по-бързо в тази роля, да стимулират частните инвеститори, да видят в Югоизточна Европа едно надеждно за инвестиции място", заяви Стоянов.
В края на словото си той изрази надежда, че на Балканите инфраструктурата ще изиграе роля, каквато имаха въглищата и стоманата за Западна Европа след Втората световна война.
Президентът Петър Стоянов разговаря със специалния координатор на Пакта за стабилност Бодо Хомбах в Скопие.
В рамките на четвъртата среща на лидерите на страните, участнички в Процеса за сътрудничество в Югоизточна Европа, президентът Петър Стоянов разговаря със специалния координатор на Пакта за стабилност в Югоизточна Европа Бодо Хомбах.
Президентът Стоянов подчерта специалното си желание за срещата, за да разсее всички съмнения за готовността на България да сътрудничи с Пакта за стабилност.
"Затваряме една страница от сътрудничеството си с Пакта и отваряме нова, която ще пишем конструктивно заедно", заяви българският държавен глава.
Петър Стоянов изрази убеденост, че след като България започна активни преговори с Европейския съюз и след решенията от срещата на върха в Ница, нищо не би могло да отклони страната от европейския път.
"Близкото сътрудничество с Пакта за стабилност може само да помогне за осъществяването на важни за европейската ориентация на България инфраструктурни проекти", заяви Стоянов.
Той подчерта желанието на българската и на македонската страна за ускоряване на проектите по изграждането на Коридор номер 8 - жп връзката София-Скопие и свързването на електропреносните системи на двете страни с нов 400-киловолтов електропровод.
Президентът Стоянов изрази и българския интерес от изграждането на магистралата София-Ниш като част от трансграничния коридор номер 10.
Бодо Хомбах отбеляза от своя страна, че вчера се е запознал с новия национален координатор на България по Пакта за стабилност Владимир Филипов и че е окуражен от неговия нов, конструктивен подход.
Специалният координатор на Пакта за стабилност изрази своята убеденост в искрените намерения на България за сътрудничество с Пакта.
"Предлаганите от България проекти са на вниманието на Пакта за стабилност", каза Бодо Хомбах.
Двамата събеседници обсъдиха инициативи, които могат да бъдат представени на предстоящата среща на върха на страните от Дунавската комисия, включително по проекта за изграждането на втория мост на река Дунав при Видин-Калафат.
"Дейността на въоръжените групировки в Южна Сърбия намалява ефекта от местните избори в Косово", заяви Президентът Стоянов на първата пленарна сесия на форума в Скопие"Дейността на въоръжените албански групировки в Южна Сърбия намалява ефекта от проведените местни избори в Косово и поставя под съмнение легитимната представителност на косовските албански лидери" - това каза днес в словото си пред Четвъртата среща на лидерите на страните участнички в процеса за сътрудничество в Югоизточна Европа президентът Петър Стоянов.
Той произнесе реч на първата пленарна сесия на форума, посветена на перспективите за по-нататъшно укрепване на добросъседските отношения, стабилността, сигурността и сътрудничеството в Югоизточна Европа.
Акцент в словото на българския президент беше обстановката в Южна Сърбия.
Събитията в този район той определи като най-обезпокоителния елемент на обстановката през последните месеци.
"Ние категорично осъждаме насилствените и незаконни действия на въоръжените групировки на етнически албанци, които създават опасност за демократичния процес в Югославия и сериозно застрашават усилията на международната общност за намирането на решение на Косовския проблем", каза Петър Стоянов пред форума в Скопие.
Според него дейността на въоръжените групировки в Южна Сърбия подкопават усилията на международната общност, включително и на страните от региона за стабилизиране на обстановката в Косово, както и за оказването на помощ за изграждането на мултиетническо общество.
Българският президент призова участниците в срещата да подкрепят отново призива на Съвета за сигурност на ООН за незабавно прекратяване на насилието в Южна Сърбия.
"Въвлечените страни трябва да проявят максимална въздържаност да разрешат различията по пътя на преговорите", каза Петър Стоянов.
"Трябва да изразим своята ясна решимост, че на Балканите няма да бъде допуснато повече етническото разделение да взима връх и да се стига до въоръжени конфликти", бяха думите на българския президент.
Той приветства установяването на пълноценен контакт между мисията на ООН в Косово ЮНМИК и държавното ръководство на Съюзна република Югославия.
Според Петър Стоянов това е начинът да се сложи край на конфликтите и да се положи начало на конструктивен диалог за разрешаване на този етнически и конституционно-политически въпрос.
Българският президент подчерта необходимостта от поддържане на присъствието на НАТО в Косово, независимо от настъпилите политически промени в СР Югославия.
КЕЙФОР ще продължава да бъде сред основните фактори на стабилност в западната част на Балканите още дълго време, каза Стоянов.
Според него основания за оптимизъм за региона дава развитието на ситуацията в Босна и Херцеговина, която днес ще се присъедини официално като пълноправен участник в Процеса за сътрудничество в Югоизточна Европа.
Предстоящото официално присъединяване и на СР Югославия към Хартата на Процеса за сътрудничество според българския президент ще отправи нов, положителен сигнал за стабилността, сигурността и добросъседските отношения в региона.
В края на словото си Петър Стоянов изрази оптимизъм за европейското бъдеще на Балканите, което се гради в момента, въпреки множеството предизвикателства.
"Никога в своята история тази част на света не е имала по-добри перспективи за уреждане на своето бъдеще - на основата на общите цели, стремежи и ценности, които изповядват страните от региона", заяви Петър Стоянов.
Той отбеляза, че днес на Балканите няма страна, която да не споделя европейските ценности.
Петър Стоянов разговаря с македонския президент Борис Трайковски и с върховния представител на Европейския съюз по външната политика и сигурността Хавиер Солана.
Президентът Петър Стоянов разговаря с македонския си колега и домакин на форума Борис Трайковски и с върховния представител на Европейския съюз по въпросите на външната политика и сигурността Хавиер Солана.
В разговора си президентите на България и Македония изразиха тревога от забавянето на проектите по изграждането на трансграничния Коридор номер осем.
Петър Стоянов и Борис Трайковски ще инициират тристранна среща България-Македония-Албания по този въпрос.
Тревогата от забавянето на коридор номер осем Петър Стоянов ще изрази по-късно днес на срещата си със специалния координатор на пакта за стабилност в Югоизточна Европа Бодо Хомбах.
Македонският президент прие поканата на Петър Стоянов да посети България през май.
За визитата се подготвят два двустранни документа - Декларация за приятелство и Споразумение за реадмисия.
На среща на четири очи Петър Стоянов и Хавиер Солана изразиха безпокойство от обстановката в Южна Сърбия.
"Ако конфликти като този продължат, ще се отдалечим от представата си за европейски Балкани", заяви Солана.
Друга тема на разговора е било отпадането на визовия режим за български граждани в страните от Шенгенското пространство.
Хавиер Солана увери българския Президент, че ще положи всички усилия за по-ранното отпадане на визите.
Петър Стоянов изрази благодарността на българската страна за активната роля на върховния представител на Европейския съюз за изваждането на България от негативния визов списък.
Президентът Петър Стоянов пристигна в Скопие, където днес ще участва в четвъртата среща на държавните и правителствени ръководители на страните участнички в Процеса за сътрудничество в Югоизточна Европа.
В официалната българска делегация е външният министър Надежда Михайлова, която вчера участва в неформална среща на министрите на външните работи на страните от Югоизточна Европа, организирана в рамките на форума.
На първата пленарна сесия на срещата на високо равнище днес президентът Стоянов ще представи българските виждания за укрепване на добросъседските отношения, стабилността, сигурността и сътрудничеството в региона.
Очаква се форумът да акцентира върху събитията в Южна Сърбия.
Друг акцент ще бъде засилването на регионалното икономическо сътрудничество, насочено към цялостното развитие и просперитет на региона.
На тази тема ще бъде посветено второто пленарно заседание, на което изказване ще направи и българският президент.
Участници във форума ще бъдат президентите на Македония /Борис Трайковски/, Югославия /Воислав Кощуница/, Румъния /Йон Илиеску/, председателят на Председателството на Босна и Херцеговина Живко Радишич, гръцкият премиер Костас Симитис, турският премиер Бюлент Еджевит.
Албания вероятно ще бъде представена от премиера Илир Мета.
Освен лидерите на страните от региона, в срещата ще участват върховният представител на ЕС по въпросите на външната политика и сигурността Хавиер Солана, еврокомисарят по външните отношения Крис Патън и координаторът на Пакта за стабилност Бодо Хомбах.
Предвиждат се двустранни срещи на президента Петър Стоянов с македонския му колега и домакин на форума Борис Трайковски, с Хавиер Солана, Бодо Хомбах и Живко Радишич.
Днес Югославия и Босна и Херцеговина официално ще се присъединят към Хартата за добросъседски отношения, стабилност, сигурност и сътрудничество в Югоизточна Европа, подписана на 12 февруари 2000 г. в Букурещ.
Така Югославия ще възобнови участието си в процеса, а Босна и Херцеговина ще стане негов пълноправен член.
Заявяваната обща политическа воля и привързаност на балканските страни към европейските ценности създават за пръв път през последните 10 години благоприятни предпоставки за интензивно регионално сътрудничество и за осъществяване на големи инфраструктурни проекти от важно значение за развитието на Югоизточна Европа и за превръщането й в част от общото европейско икономическо пространство.
Предвижда се форумът в Скопие да приеме два основни документа - обща Декларация за сътрудничеството и сигурността в региона и План за действие за регионалното икономическо сътрудничество.
Президентът Петър Стоянов се срещна с Александър Бръзицов, временно изпълняващ длъжността генерален директор на БНР.
Президентът Петър Стоянов се срещна днес с Александър Бръзицов, член на Управителния съвет на БНР и временно изпълняващ длъжността генерален директор на радиото.
Държавният глава е потвърдил пред г-н Бръзицов желанието си да се срещне с представители на Българското национална радио и да изслуша всички гледни точки, но смята, че здравословното състояние на Иван Борислав, генерален директор на БНР, прави такава среща неуместна в настоящия момент.
Петър Стоянов и Александър Бръзицов са изразили своето общо пожелание за бързо възстановяване и оздравяване на Иван Бориславов.
Президентът Петър Стоянов върна за ново обсъждане Закона за политическите партии.
Късно снощи Президентът внесе в деловодството на Народното събрание указ и мотиви към указа, с който връща за ново обсъждане Закона за политическите партии.
Днес изтича 15-дневният конституционен срок, в който държавният глава може да върне закона за ново разглеждане.
Президентът Петър Стоянов ще прочете мотивите си за връщането на закона в парламента в сряда, 21 февруари, в 9.00 часа.
Народното събрание прие на второ четене Закона за политическите партии на 2 февруари тази година.
Президентите на България, Турция и Румъния ще продължават и в бъдеще тристранния политически диалог, започнал през 1997 година.
Президентите на България, Турция и Румъния се споразумяха за необходимостта от продължаване на тристранния политически диалог, който започна през 1997 година.
В съвместното заявление, с което приключи днес срещата им, те подчертаха, че партньорството между техните страни представлява принос за стабилността и добросъседството в Югоизточна Европа.
Държавните глави на България - Петър Стоянов, на Румъния - Йон Илиеску, и на Турция - Ахмет Недждет Сезер се събраха на четвъртата поред тристранна президентска среща в четвъртък в Пловдив.
Президентите Стоянов, Илиеску и Сезер обсъдиха възможностите за насърчаване на по-нататъшното сътрудничество във всички сфери от общ интерес, включително търговията, околната среда и развитието на регионалната инфраструктура.
Те потвърдиха своята силна воля да подкрепят и развитието на паневропейската транспортна мрежа в района и съответно на коридорите 8, 9 и 4, включително и изпълнението на проекта за втори моста на река Дунав при Видин - Калафат.
Тримата президенти подчертаха необходимостта от засилване на съвместните усилия срещу всички форми на трансграничната престъпност и незаконни дейности и заявиха отново своята подкрепа за ефективното прилагане на тристранната спогодба за сътрудничество в тази област, подписана през 1998 година в Анталия.
Стоянов, Илиеску и Сезер потвърдиха желанието си да насърчат сътрудничеството си в рамките на регионалния център за борба с трансграничната престъпност в Букурещ и да поставят неговата дейност в европейски контекст.
Президентите подчертаха необходимостта от увеличаване на приноса на Пакта за стабилност за ускоряване на по-нататъшната стабилизация на страните от района и тяхното приобщаване към евроатлантическите процеси.
Те приветстваха заключенията на Европейския съвет от Хага, Фейра и Ница, потвърждаващи ангажимента на Европейския съюз за разширяване.
Тримата държавни глави подкрепиха индивидуалното сближаване с ЕС на всяка страна-кандидатка за членство на основата на копенхагенските критерии.
На срещата в Пловдив бе обсъден и въпросът за разширяването на НАТО, като в съвместното си заявление тримата президенти посочиха, че възможно най-скорошното присъединяване на България и Румъния към НАТО ще допринесе значително за засилването на южния фланг на Алианса и за разширяването на демократичното пространство в страните, които споделят едни и същи евроатлантически ценности.
Тримата президенти изразиха също своята подкрепа за демократизацията в Съюзна република Югославия и за усилията на демократичното ръководство в Белград за предефиниране на стратегическата ориентация на Югославия към интеграция с европейските институции.
Тримата лидери отбелязват в съвместното си заявелние, че все още съществуват определени рискове за сигурността и стабилността в района.
Те изразиха своята загриженост по-специално от неотдавнашното насилие на етническа основа в Митровица, Косово.
Президентите осъдиха остро насилствените и незаконни действия на етнически мотивирани и въоръжени групи в Южна Сърбия и призоваха за незабавно и пълно спиране на насилието в този район.
Отчитайки големия интерес на Турция към река Дунав, президентите на България и Румъния категорично подкрепиха кандидатурата й за наблюдател в Дунавската комисия.
Те отбелязаха също намерението на Турция да стана пълноправен член на комисията, когато това стане възомжно.
Общо е било становището на президентите, че е необходимо да се разработят програми и проекти между трите страни за сътрудничество при приемане на мерки за намаляване на последиците от природни бедствия, включително и земетресения, както и при оказването на съдействие на засегнатите райони.
Те предложиха също да бъде разработен текст на протокол за сътрудничество в тази област, който евентуално да бъде подписан на следващата тристранна среща на високо равнище.
Домакин на тази следваща среща през 2002 година ще бъде Турция.
На обща пресконференция след края на срещата президентът Петър Стоянов подчерта, че тя е завършила успешно.
Като най-голямо достойнство на срещата в Пловдив той посочи, че тя продължава традициите, започнати през 1997 година.
Турция ще продължи да поощрява стремежа на България и Румъния към членство в НАТО.
Турският президент Ахмет Недждет Сезер увери в това българския президент Петър Стоянов на двустранна среща в Новотел "Пловдив".
Членството в НАТО бе тема и на двустранни разговори на Петър Стоянов с новия президент на Румъния Йон Илиеску.
Общо е било мнението, че България и Румъния не са съперници, а партньори по пътя си към НАТО и трябва съвместно да се борят със скептицизма по разширяването на пакта.
Румънският президент е поканил Петър Стоянов в Букурещ на 30 април за среща на държавните глави на дунавските и карпатските страни.
Президентът Стоянов е изразил подкрепа за тази идея.
Президентът на Турция Ахмет Недждет Сезер е информирал Петър Стоянов, че по данни от края на януари тази година са били подадени 552 молби за събиране на разделени семейства от двете държави, които са били удовлетворени.
Президентът Стоянов е получил уверения, че този процес ще продължи.
По предложение на Стоянов президентите на България и Турция са се обявили срещу проявите на радикалния ислям, който е забранен в Турция и търси привърженици и в България.
Президентите на България, Румъния и Турция ще отправят апел към Европейския съюз за инвестиции в Югославия.
Президентите на България, Турция и Румъния възнамеряват да отправят апел към Европейския съюз идната седмица в Скопие на срещата на държавните ръководители на страните от Процеса за сътрудничество в Югоизточна Европа, че няма нужда да се чака политическите процеси в Югославия да завършат, за да се инвестира там.
Констатацията си президентите Стоянов, Илиеску и Сезер направиха на пленарните разговори на четвъртата тристранна среща днес следобед в Пловдив, когато обсъдиха ситуацията в Югославия и възможностите за инвестиции в региона.
Четвъртата среща на президентите на България, Румъния и Турция започна тази сутрин в Пловдив.
Тя е и първа тристранна среща между Стоянов, Сезер, който встъпи в длъжност през май миналата година, и Илиеску, който положи клетва преди по-малко от два месеца.
Стратегическите инвестиции в Югославия още преди да са завършили политическите процеси там са полезни за всички и стабилизират целия регион е казал по време на вторите за деня пленарни разговори президента Петър Стоянов.
Стоянов е посочил, че ако няма ясни гаранции, че в района няма да се допусне повече нестабилност, няма да дочакаме големите инвестиции.
Според румънския президент Йон Илиеску неоспоримата рамка на новото икономическо сътрудничество в региона е Пактът за стабилност.
Той предложил идната седмица на срещата в Скопие да се стимулира реактивирането на някои от приоритетните проекти по Пакта.
Илиеску се е съгласил с мнението на Стоянов, че трябва да се направи приоритетна листа на общите проекти.
В тази листа трябва да се включат такива приоритетни инфраструктурни проекти, които отварят региона към ЕС, е казал българският президент.
Президентът Илиеску е посочил, че Пактът за стабилност трябва да разшири проектите си от бързия и средносрочния старт и върху Югославия, с което и другите двама президенти са се съгласили и са си обещали да поставят за дискусии в Скопие този въпрос.
Според турския президент Ахмет Недждет Сезер миналата година се е забелязал известен застой по Пакта за стабилност, може би свързан с промените в Югославия, но благоприятното според него е, че се е наложило преразглеждането на стартовите програми - бързи, средносрочни и дългосрочни.
Според турския президент трябва да се продължи с икономическата помощ към Югославия.
Обсъждайки ситуацията в Югославия, тримата президенти са направили общия извод, че актуалните проблеми на положението там са свързани с отношенията между Сърбия и Черна гора и статута на Косово.
Според тримата президенти за разлика от предишния режим в Югославия президентът Кощуница и новото югославско ръководство приемат съществуването на тези проблеми и се опитват да ги решават по международните стандарти.
Изказани са били обаче и опасения, свързани с възможни нови преконфигурации, които биха довели до нови напрежения и от това да пострада стабилността в региона.
Тримата президенти са декларирали спазването на резолюциите на Съвета за сигурност на ООН, в това число и на тези, които се отнасят до Южна Сърбия.
Очаква се тази тема да бъде засегната и в съвместната декларация на тримата президенти, с която се очаква да завърши срещата утре.
Започна тристранната среща на президентите на България, Турция и Румъния Петър Стоянов, Ахмет Недждет Сезер и Йон Илиеску.
За четвърти път президентите на трите страни се събират на подобна среща, след като през 1997 година те разговаряха в Евксиноград по инициатива на Петър Стоянов.
Това е обаче първата тристранна среща между Стоянов, Сезер, който встъпи в длъжност през май миналата година, и Илиеску, който положи клетва преди по-малко от два месеца.
Тримата президенти според предварителната програма се очаква да обсъждат на срещата си, която е двудневна, сътрудничеството в района след започналите процеси на демократизация в Югославия, обстановката в Южна Сърбия, разширяването на ЕС и НАТО, Пакта за стабилност, общите инфраструктурни проекти, борбата с организираната престъпност.
Стоянов, Сезер и Илиеску започнаха разговорите си на първо пленарно заседание в Балабановата къща в стария Пловдив.
Следобед те ще имат още едно пленарно заседание, а за вечерта са предвидени двустранни срещи.
Над 220 журналисти отразяват срещата.
Президентът няма да се поколебае да изрази позицията си, ако генералният директор на БНР не оправдае очакванията"Аз няма да се поколебая да изразя позицията си, ако генералният директор на БНР г-н Бориславов не оправдае очакванията на цялото общество", заяви днес пред журналисти президентът Петър Стоянов, който посети Асеновград с ръководителите на дипломатическите мисии, акредитирани в страната.
Петър Стоянов обясни, че досега се е въздържал от реакции, защото не е поставял под съмнение избора на НСРТ, нито е приемал крайните, понякога дори нихилистични, оценки за работата му.
По повод протеста на журналистите от БНР, президентът подчерта, че го приема като загриженост за съдбата на националното радио.
"Очаквах да видя какви ще са първите стъпки на новия генерален директор и ако тези стъпки противоречат на моите виждания и на вижданията на НСРТ за това, какво трябва да е националното радио, категорично ще изразя своето мнение", каза още Петър Стоянов.
"Затова в следващите дни очаквайте и друго развитие на нещата", каза президентът.
"С удоволствие ще се срещна с представителите на БНР", добави той.
Според него, ако новият генерален директор на БНР не е на нужната висота, няма защо да се измъчват и НСРТ, и радиожурналистите, и цялото общество.
Президентът Петър Стоянов посети днес преди обед Комбината за цветни метали край Пловдив.
Придружен от директора на предприятието инж.
Никола Добрев, държавният глава разгледа участъци за производство и експедиция на цветни метали и разговаря с металурзите.
Комбинатът за цветни метали, който е с лидерски позиции в производството на цветни метали в Централна и Източна Европа, от миналата година е частно акционерно предприятие.
В него работят 2360 работници и специалисти, чиято средна заплата е 600 лева.
Ключов проект в мащабната инвестицонна програма на КЦМ е проектът за намаляване на индустриалното замърсяване от производствената дейност.
Финансирането му с 5,9 милиарда йени от японското правителство бе осигурено и с личната подкрепа на българския президент.
Оловото, цинкът, и среброто, произвеждани в КЦМ край Пловдив се изнасят от десетилетия на лондонската метална борса и имат най-високите проби за чистота в "металургичния свят".
Тези факти бяха подчертани и на срещата на президента Петър Стоянов с колектива на КЦМ.
В словото си пред работниците и специалистите от комбината държавният глава изтъкна, че КЦМ е един от добрите български примери за успешна работа в новите икономически условия.
Той изрази увереност, че металургичното предприятие ще продължи да се развива успешно и в идните години.
По повод 40-годишният юбилей от създаването на КЦМ край Пловдив на президента Петър Стоянов бе връчен юбилеен знак, изработен от сребро с най-висока чистота, произведено от пловдивските металурзи.
Президентът Петър Стоянов назначи г-н Димитър Цанчев за свой секретар по външната политика.
Димитър Цанчев Цанчев е роден на 28 септември 1966 г. в София.
Завършва 9-та Френска гимназия в гр. София и специалност "Арабистика" в Софийския университет "Св.Кл.Охридски".
Специализира "Дипломатическа практика и международни преговори" в Международния институт по публична администрация в Париж.
През 1992-1993 година Димитър Цанчев работи като редактор в Арабска редакция на Българското национално радио.
През 1993-та година започва работа в управление "Близък изток и Северна Африка" в Министерството на външните работи.
От 1996 до 1999 г. работи в Посолството на Република България в Израел, където е заместник-ръководител на мисията.
От 1999 до днес е началник на управление "Близък изток и Северна Африка" в Министерството навъншните работи.
Владее френски, арабски, английски и руски език, ползва иврит.
Работил като хоноруван преподавател по История на арабските страни в Центъра за източни езици и култури при СУ "Св.Кл.Охридски" (1992-1993 г.).
Хоноруван преподавател по Политическа география на Израел в Нов Български университет (2000-2001 г.).
Президентът Петър Стоянов се срещна днес с Националния комитет за тържественото честване на 125-годишнината от Априлското въстание.
Кметовете на селищата, в които е избухнало въстанието, потомци на въстаниците, историци и общественици разговаряха с държавния глава за предстоящите събития по повод годишнината.
Събрали сме се, за да обсъдим как по най-подходящ начин да честване 125-та годишнина от избухването на Априлското въстание - тази героична страница в българската история.
С тези думи президентът Стоянов откри срещата с кметовете.
Според него Априлското въстание не е просто епизод от нашата история, а показва как българският народ може да повярва в себе си.
Събитието заслужава да бъде отбелязано по най-достоен начин в цялата страна и ние получихме пълна подкрепа от страна на президента, каза след срещата кмета на Панагюрище Марко Мечев.
Инициаторите имат намерение освен в известните от историята градове, в програмата на честването да присъстват и по-малко известни селища от Северна България и Разложкия край.
Те възнамеряват също към тържествата да бъдат привлечени повече млади хора.
Според президента Петър Стоянов юридически казус по тъй нареченото "Царско дело" няма и не може да има.
Държавният глава коментира вчерашното решение на Конституционния съд преди началото на срещата с кметове от общини, участвали в Априлското въстание.
Ако питате някой случаен минувач живял ли е царят през последните пет години в България, всеки ще ви каже "разбира се, че не е живял", каза президентът Стоянов.
Според него, България се е отнесла изключително цивилизовано със своя бивш монарх, включително и с връщането на неговите имоти.
По думите на президента, трябва обаче да се прави разлика между цивилизовано отношение и накърняване на националното достойнство.
"Защото, ако става дума да се спазват нашата Конституция и законите, става въпрос за националното ни самоуважение", каза Петър Стоянов.
Всяка западноевропейска монархия изпълнява своята конституция и закони в името на своя цар, допълни той.
Ние щяхме да се превърнем в единствената република, която ги нарушава пак в името на своя цар, посочи президентът.
На въпроса дали той ще поиска промяна в Конституцията с оглед царят да се кандидатира за президент, президентът отговори: "По-скоро бих напуснал на секундата тази сграда, отколкото да положа на изпитание достойнството на България и да поискам от Народното събрание да нагажда Конституцията към царя, вместо то - Народното събрание, да поиска от царя да се нагоди към Конституцията".
Моето уважение към царя ще нарасне още повече, ако той се разграничи от своите ласкатели, които искат в негово име да бъдат нарушавани българската Конституция и закони, каза президентът Стоянов.
Президентът Стоянов се срещна с родители на деца, станали жертва на насилие, и с представители на гражданското движение "Съвест".
Президентът Стоянов се срещна днес с родители на деца, станали жертви на насилие, и с представители на гражданското движение за защита на децата в България "Съвест".
Сред участниците в срещата бяха бащата на изчезналия Съвестин - Тодор Деянов, майката и бащата на убитата в началото на тази година.
6-годишна Деница от Нови пазар Пламен и Елена Георгиеви, майката на 16-годишната Станиела, убита преди години от полицай край Сливен.
В началото на срещата президентът изказа съболезнованията си на родителите, загубили децата си, и изрази съчувствието си към родителите, чиито деца са станали жертва на насилие.
Той високо оцени тяхното желание това, което се е случило с техните деца, да не се случва с други.
Председателят на движение "Съвест" депутатът Христо Иванов представи на президента националната програма на движението, която обхваща няколко инициатива, свързани с осъществяването на една общообразователна програма в началните училища и детските домове.
Ние искаме да въведем в училищата час на детския психолог, за да работи с най-рисковата група - децата на 4, 5, 6, 7 и 8-годишна възраст, каза г-н Христо Иванов.
Той съобщи, че иска да бъдат предприети и промени в законодателството, свързани с наказателни мерки и с други процесуални действия на полицията, следствието и прокуратурата, за да бъде ефективно издирването на деца.
Президентът Петър Стоянов каза, че преди още да е провел тази среща, е застанал зад програмата и зад всички ясни действия, които могат да доведат до решаването на проблема с насилието срещу деца.
"За съжаление, трябва да признаем, че българските деца не са обучени как да се държат в един враждебен за тях свят и имат прекалено доверие към всички", допълни президентът.
Той подчерта желанието да помогне и заяви, че за защитата на децата ще направи всичко, което е в рамките на неговите възможности.
Президентът Петър Стоянов предложи студенти да внесат свой законопроект за наградната система в България.
Държавният глава направи това предложение днес на среща със студентите, работещи по програмата "Студенти на стаж към парламента".
В програмата са включени студенти от IV и V курс в специалностите право, политология, икономика, социология, международни отношения, подбрани с конкурс.
Първата група стажанти е от 18 души.
До този момент в програмата са участвали 55 студенти на ротационен принцип и са извършили 15 законодателни проучвания, свързани с важни законопроекти.
Участници в програмата представиха на президента Петър Стоянов свое изследване на българската наградна система.
Изследването е направено след проучване на историята и съвременното състояние на българските ордени, медали, почетни знаци и отличия и сравнителен анализ с чуждестранни наградни системи - в Дания, Русия, Испания, Полша и други страни.
Целта на проучването е да се подготви стройна система на наградните отличия в България във връзка с член 98, точка 8 на Конституцията, като се разграничат заслугите на държавници, цивилни и военни лица, български и чуждестранни граждани.
Към проучването ще се изготви концепция за законодателната уредба на наградната система на страната.
Програмата се осъществява под прякото ръководство на Народното събрание с финансовото съдействие на Американската агенция за международно развитие.
Програмата бе представена от главният секретар на Народното събрание Валентин Георгиев.
Главният мюфтия Селим Мехмед е изразил подкрепата на българските мюсюлмани към дейността на президента и го е уверил, че със своите позиции пред мюфтиите на съседните балкански страни ще съдейства за междурелигиозния диалог на Балканите и превръщането им в зона за религиозна толерантност и стабилност.
Президентът Стоянов е приел предложението на Главния мюфтия да покани на официално посещение в България генералния секретар на Организация Ислямска конференция Абдел Уахид Белкезиз.
Поканата ще бъде изпратена по заместник генералния секретар на конференцията проф.д-р Екмеледин Ихсаноглу, който е тук за да бъде удостоен с почетното звание "Доктор хонорис кауза" на СУ "Св. Климент Охридски".
Тема на разговора отново са били вакъфските имоти.
По думите на Селим Мехмед - болната тема на мюсюлманите в България.
На срещата с премиера Иван Костов миналата седмица, ръководителите на Главното мюфтийство помолиха да бъде подкрепено искането им за по-бързо разрешаване на съдебните дела, свързани с връщането на вакъфски имоти.
Оттук нататък ще е все по-трудно една политическа сила да печели абсолютно парламентарно мнозинство, заяви Петър Стоянов на среща със Софийската организация на СДС.
На среща днес със СДС-София президентът Петър Стоянов изрази мнение, че оттук нататък ще бъде все по-трудно една политическа сила да печели абсолютно парламентарно мнозинство.
Нито едно ръководство на политическа партия не може да си позволи да каже, че не е сигурно, че ще спечели изборите и че трябва да се прави коалиция с други политически сили.
"Всяко ръководство е длъжно да казва, че неговата партия ще спечели изборите, но интелигентното политически ръководство е длъжно, без да го казва на глас, да има един или два хода, с които би могло да тушира евентуалното неспечелване на абсолютно мнозинство", заяви държавният глава.
Според него това, което ще стимулира гражданите да гласуват, би било едно ясно заявление на ръководството на СДС, че то има сили да спечели следващите избори и да формира кабинет, но че ако това не се случи, то е готово да влезе в коалиция с подходящи партньори на базата на категорични принципи и платформа на основата на всички демократични ценности, и да продължи успешното управление на България.
Президентът нарече примитивна идеята "който не е с нас, е против нас".
Преди избори като предстоящите у нас идеята трябва да бъде "всеки, който споделя моите ценности, моите принципи и който е готов да работи заедно с мен, е мой приятел и другар в общатата борба за продължаване на процеса на демократизация и присъединяване на България към евроатлантическите структури", коментира Петър Стоянов.
Преди изборите трябва да се обърнем и към нашите собствени недостатъци, трябва да отстраним онова, от което се срамуваме, когато говорим с нашите избиратели.
"По-добрата политика, печелившата, е тази, която прехвърля мостове, търси диалог с онези, които мислят като нас или не много по-различно от нас", заяви още президентът.
Той увери, че е правил критиките си към управлението на СДС добронамерено.
Доброжелателната критика удължава живота на всяка власт.
В българската политика по всяко време е имало достатъчно ласкатели, трябва да се дава думата и онези, които мислят критично, каза Петър Стоянов.
На въпрос на какво се дължи разочарованието на младите хора в България президентът отговори, че вината за това до голяма степен носят политиците, които не са успели достатъчно добре да обяснят на хората, че демокрацията не обещава нищо, а дава равни възможности за всички.
Част от разочарованието идва не от параметрите на демокрацията, а от параметрите на нашето управление, от това, че ние с примера си не подкрепяме принципа, че всички сме с равни възможности, а някак си като че ли внушаваме, че онзи, който е по-близо до силните на деня, има много повече възможности и да се облажи, и да бръкне в общия казан.
"Това е нещо, с което ако не се преборим, трудно ще печелим избори в бъдеще", заяви държавният глава.
Помолен от залата да коментира промени в закона за отваряне на досиетата, Петър Стоянов изрази мнение, че колкото и да е добър подобен закон, той няма да декомунизира България.
Над общественото съзнание ще остане да тегне съмнението, че част от досиетата са били унищожени още 1989-1990 година, и това е така.
"Компроматната война няма да спре, защото винаги някой ще обвинява някого, че е ченге, но досието му е унищожено и затова няма информация, или пък, че е действащ агент и затова не отварят досието му", каза президентът.
Според него декомунизация се прави не със закони, а с промяна на манталитета на цялото общество.
На въпрос как ще коментира публикации в печата за обособяване на различни групи в СДС, Петър Стоянов отговори: "Не мисля, че в СДС се случва нещо драматично".
Според президента България след изборите ще се нуждае от правителство, което не само да продължи успешния път на страната към членство в евроатлантическите структури, но и което да се възползва максимално добре от една евентуална втора вълна на разширяване на НАТО през 2002 година.
През 2002 година ще има среща на върха на НАТО, която ще реши дали да има втора вълна по разширяването на пакта.
"Тогава България все още няма да е завършила реформата в армията и няма да е постигнала оперативна съвместимост с НАТО, но ако има втора вълна, то страната има реален шанс да стане член на пакта още през 2002 година", каза президентът.
Според него при обсъждане на кандидатурата на България за членство в НАТО ще се гледат комплексни критерии, сред които най-важно място ще заеме стабилната външна политика, водена от страната през последните години, лоялността, показана от страната ни към основните принципи на демократичния свят.
На среща на президента Петър Стоянов днес със СДС-София с едноминутно мълчание бе почетена паметтта на трагично загиналата тази седмица Елеонора Димитрова, която бе покосена от куршум на стрелял случайно полицай.
На поставен от залата въпрос за проблемите с престъпността в страната Петър Стоянов заяви, че борбата срещу престъпността може да се води само при консолидация на всички политически сили и на цялото общество.
"На всички политически сили трябва да е ясно, че разрастващата се, голямата престъпност прави всички български политици нейни заложници, не само за това, че трябва да носят отговорност за нейните последици, а защото в един момент може да се стигне до там, че България да се управлява не от политиците и не чрез волята на народа, а чрез волята на многото пари и от волята на престъпен свят", заяви президентът.
В този аспект той коментира отново отказа си да подпише указ за освобождаването на директора на ДНСП генерал Васил Василев от поста му след подадена от него оставка тази седмица.
"Не е въпрос на чест в тежък момент да хвърляш оставката си, въпрос на чест е да работиш и да се доказваш", каза Петър Стоянов.
На срещата днес СДС-София изрази днес категоричната си подкрепа за кандидатурата на Петър Стоянов за втори президентски мандат.
Това стана на среща на членове на организацията с държавния глава по покана на столичния син актив.
Лидерът на СДС-София Евгений Бакърджиев припомни, че преди пет години точно в същата зала на Университета по архитектура е била издигната кандидатурата на Петър Стоянов за президент.
Вие ще бъдете нашия кандидат и на следващите президентски избори и отново нашия президент, обърна се Бакърджиев към Стоянов.
Въпреки очакванията на залата, президентът не даде отговор дали ще се кандидатира отново или не.
Не давам отговор на този въпрос не защото вдигам цената си.
Бих го направил много по-лесно, ако беше в друга година и при други политически обсотятелства.
Не забравяйте, че през юни ще има парламентарни избори и те ще бъдат по-важни за насоката, по която ще тръгне страната, отколкото следващите президентски избори.
Не забравяйте, че усилията на всички българи трябва да бъдат насочени към парламентарните избори.
Не забравяйте, че по време на избори в страната няма да има действащо Народно събрание, а действащото правителство ще бъде до голяма степен ангажирано с политическата кампания.
"По това време в България трябва да има една стабилна институция, която да вдъхва доверие на гражданите в тези предизборни времена, които често пъти са драматични", заяви държавният глава.
Той изрази мнението си, че в такава ситуация трябва да бъде по-дълго президент, отколкото "човек, който се е отказал от втори мандат или който е кандидат-президент".
Петър Стоянов посочи, че доверието, което е получил от СДС, ще бъде сред най-главните негови аргументи, когато взема решението си дали да се кандидатира за втори мандат.
В срещата участваха и представители на СДС-Пловдив и депутати от СДС, сред които Светлана Дянкова, Йордан Цонев, Иван Сунгарски.
Според Петър Стоянов в България се случва тревожни неща и не трябва да бъдат омаловажавани нито едно от случилите се деяния напоследък.
Президентът Петър Стоянов смята, че в България има тревожни неща.
Можем да спорим какъв трябва да бъде мащабът на нашата тревога, но според мен не трябва да бъдат омаловажавани нито едно от случилите се деяния напоследък, каза президентът, помолен да коментира вчерашен инцидент в центъра на София, при който беше убито 16-годишно момиче.
Колкото по-бързо и по-категорично се вземат мерки, толкова по-малко поводи ще имаме и да говорим за това, допълни Петър Стоянов.
Президентът бе помолен за коментар след откриването на годишната среща на Американската асоциация на юристите.
В отговор на журналистически въпрос Петър Стоянов каза, че ще се срещне с министъра на вътрешните работи и с представители на органите за сигурност.
За обикновените хора е важна атмосферата на законност, която цари в една правова държава, смята президентът Петър Стоянов.
Президентът Петър Стоянов смята, че за обикновените хора е важна цялостната атмосфера на законност, която цари в една правова държава.
Той изрази това мнение в словото си при откриването на годишната среща на Американската асоциация на юристите - Правна инициатива за Централна и Източна Европа.
В срещата участват около 110 американски и български юристи на Асоциацията, които работят в 24 страни.
Между тях са новият изпълнителен директор на Асоциацията Дейвид Толбърт и директорът за Централна и Източна Европа Скот Карлсон.
Гост на годишната среща беше и посланикът на САЩ у нас Ричард Майлс.
Според президента през последните 10 години българската правна система, законодателният процес и правополагането в България са показали истински прогрес, който не може да не бъде отчетен по достойнство.
Като пример Петър Стоянов посочи приетите в България закони, много от които са адекватни на европейското законодателство.
Без съмнение, че в България се направи много по реформирането на българската съдебна система, каза президентът.
За обикновените хора не са толкова важни броят на законите, тяхното качество, нито пък по такъв начин се реформира съдебната система, а от цялостната атмосфера на законност, която цари в една правова държава, посочи той.
По думите на президента тази атмосфера включва не само набора от закони и ефективността на съдебната система, но и чувството на сигурност на всеки гражданин на една държава.
От взаимодействието на съдебната система с останалите ангажирани български институции до голяма степен зависи не само успехът на българската правосъдна система, но и спокойствието на българското общество, каза президентът Стоянов.
Петър Стоянов призова на Икономическия форум в Давос да се изгради реалистична визия за разрешение на балканските проблеми"На мястото на митовете и стереотипите, които до скоро обясняваха така наречения балкански манталитет, да изградим една реалистична визия за разрешение на балканските проблеми", призова днес президентът Петър Стоянов в свой доклад в Давос.
Българският държавен глава участва тази вечер със специален доклад в пленарната сесия "Възстановяване и стабилност на Балканите" с колегите си от региона.
"Тази визия трябва да лежи не само върху концепцията за предотвратяване на въоръжени сблъсъци или военни конфликти, нито дори върху концепцията за икономическо възстановяване на региона - колкото и важни да са тези две концепции за бъдещето на Югоизточна Европа", заяви Петър Стоянов и подчерта, че основното е тази визия да включва идеята за европейски Балкани, за интеграцията на държавите от региона в една бъдеща обединена Европа.
В началото на своето изказване Петър Стоянов се спря на демократизирането на Югославия, въпрос, разглеждан досега като ключов за бъдещето на Югоизточна Европа.
Не може кървавите развръзки на всеки спор да се оправдават просто с "балкански манталитет", подчерта Стоянов.
Далеч по-очевидното обяснение е, че след Втората световна война Западна Европа освен че се освободи от фашизма, бе пощадена и от комунизма, докато част от балканските държави останаха заложници на една тоталитарна болшевишка система.
Това им попречи да участват в общоевропейския интеграционен процес, а многонационална Югославия се превърна в лесна плячка на национализма, налаган така агресивно, както преди това комунизмът.
"Това е обяснението, но дали то е цялото обяснение", запита президентът.
Да, демократизацията е най-изпитаното и основно средство за намаляване на етническото напрежение.
Но неотдавнашните събития в Югославия показаха, че когато едно посткомунистическо общество трябва да избере между демократизация и самоопределение, изборът, който трябва да направи, не е никак лесен.
"Възлагаха се големи очаквания, че с демократичните промени в Белград въпросът за независимостта на Косово ще отпадне от дневния ред на косовските албанци", подчерта българският президент.
Предполагаше се, че за албанците не беше възможно да живеят в автократичната и националистическа Югославия на Милошевич, а че те ще могат да живеят в една истински демократична федерална Югославия, в която техните права ще бъдат защитени.
"Това звучи логично, но за съжаление не мисля, че дори и днес звучи достатъчно убедително за косовските албанци", каза Петър Стоянов.
Ако предположението беше вярно, косовските албанци трябваше да гласуват за Воислав Кощуница в президентските избори и за Демократичната опозиция на Сърбия през декември миналата година.
"Но факт е, че албанците бойкотираха изборите - предполагам, не защото за тях демократизацията не е важна - но, изглежда, те я искат само в границите на една отделна тяхна държава, чието създаване продължава да се прокламира като основен приоритет на всички албански политически сили в Косово", каза българският държавен глава.
По-нататък той отбеляза, че "днес сложното съотношение между демокрация и самоопределение го карат да поставя под съмнение своята вчерашна убеденост, че има единствена и пряка връзка между възходящото демократично развитие на Сърбия и намаляването на желанието на косовските албанци за създаване на самостоятелна държава".
Напротив, страхувам се, че неразрешеният косовски въпрос може да се окаже пречка пред демократизацията на Сърбия.
"И това е един от проблемите, на които трябва да се търси решение сега", обобщи тезата си Стоянов.
Българският президент изтъкна, че онова, което казва, в "никакъв случай не бива да се възприема като отказ на страната ни от позицията, която тя до сега неизменно е заемала по отношение неделимостта на СР Югославия и в подкрепа на Резолюция 1244 на ООН, нито дори като опит да се постави под съмнение тази резолюция".
Точно обратното: това, което казвам, идва да подчертае пред колко много предизвикателства и отговорности е изправено новото ръководство на Югославия, но също и политическият елит на Европа.
"С падането на Милошевич десет години след Берлинската стена можем ли да обявим, че е паднала и стената, разделяща Балканите от останалата част на Стария континент?", запита българският президент.
Той изведе идеята, че "историческият опит на Западна Европа след Втората световна война е показал, че помирението и икономическата и социалната солидарност са изключително важни условия за всяко следвоенно развитие".
"Точно тази идея трябва да бъде стимулирана от държавите, които искат, могат и смятат за свой интерес превръщането на Балканите от буре с барут в интегрална част от Европа - Европа, която в сложната си история помни и много по-драматични събития от случилото се около нас в последните десет години", каза в заключение държавният глава.
Президентът Петър Стоянов се срещна в Давос със собственика на "Майкрософт" Бил Гейтс.
Президентът разговаря с най-богатия човек в света за технологичната революция и за възможностите за преодоляване на така наречената "информационна" или "дигитална пропаст" (digital divide) между развитите страни и страните в преход.
Петър Стоянов покани Бил Гейтс да инвестира у нас с аргумента, че българските младежи са сред най-добрите компютърни специалисти в света.
Тази констатация не е била изненада за собственика на "Майкрософт".
Петър Стоянов специално подчерта пред Бил Гейтс, че опитът и инвестициите на най-голямата компютърна компания в света ще бъде съвсем на място в България, където предстои изграждането на високотехнологичните (дигитални) магистрали.
Българският държавен глава покани Бил Гейтс да направи посещение в България.
Бил Гейтс с удоволствие прие поканата и се очаква в близко време да пристигне у нас.
Президентът Петър Стоянов и японският премиер Йоширо Мори разговаряха в Давос за проекти в областта на информационните технологии.
През втория ден от участието си в Световния икономически форум в Давос българският президент Петър Стоянов се срещна и разговаря с японския министър-председател Йоширо Мори.
Акцент в разговора между българския президент и японския премиер е била Хартата за глобалното информационно общество, приета от Г-8 миналата година в Окинава и посветена на преодоляването на т.нар."дигитално разделение" (digital divide).
Президентът Стоянов подчерта в разговора, че високообразованите и таланливи специалисти по информационни технологии у нас са много повече, отколкото работните места в предприятията и фирмите в тази област.
Петър Стоянов поиска от японския премиер подкрепа за идеята за високотехнологични малки и средни предприятия за информационни технологии, както и за изграждане на предприемачески фонд за иновативни малки и средни предприятия в сферата на информационните технологии у нас.
Молбата на българския държавен глава срещна разбиране българският вицепремиер Петър Жотев и Хидехиро Коно - заместник-министър на търговията, икономиката и индустрията на Япония, разговаряха за конкретните възможности за инвестиции в тази област.
Япония отпуска за преодоляването на "дигиталното разделение" 15 млрд.долара през следващите 5 години за проекти "страните в преход в областта на информационните технологии".
Петър Стоянов е изтъкнал, че за България би било много важно да бъде осъществен наш проект в рамките на японския широкообхватен пакет за сътрудничество за преодоляване на дигиталното разделение /Japan’s Comprehensive Co-operation Package to address the International Digital Divide/.
Комисарят по разширяването на Европейския съюз Гюнтер Ферхойген, президентът на Полша Александър Квашневски и българският президент Петър Стоянов дадоха днес съвместна пресконференция в Давос, където участват в Световен икономически форум.
В изявлението си преди журналистическите въпроси Александър Квашневски каза по повод идеята на българския държавен глава за "шоково разширяване" на ЕС още през 2004 година, че въпросът за разширяването е политически решен и неизвестните около осъществяването му са по въпроса "не дали, а как", така че място за дебат винаги има.
Полският президент каза още, че институционалните реформи в Европейския съюз са подготвени добре и че актуалната задача пред Съюза е общественото мнение в страните от Западна Европа да разбере и да приеме ползата от разширяването.
Петър Стоянов, който говори след полския си колега, изтъкна, че България по разбираеми причини закъсня с няколко години в прехода си и безспорно не фигурира сред "отличничките" в процеса на разширяването.
Въпреки това, обаче, през последните 3 и половина години у нас бяха постигнати забележителни макроикономически и финансови успехи, при това - на фона на непрекъснатите кризи в региона и особено кризата в Косово.
Днес е ясно, каза българският президент, че трябва да полагаме два пъти по-големи усилия, за да постигнем същите успехи, като нашите приятели от Полша, Чехия и Унгария.
Но България е абсолютно решена да се справи с всички трудности в процеса на постигане на критериите за членство в ЕС.
Петър Стоянов подчерта, че идеята му за "шоково разширяване" е въпрос на политическа визия за Съюза, която днес има повече шансове, отколкото преди срещата на върха в Ница.
Българският президент отново изтъкна, че въпреки че процедурите по разширяването на ЕС са започнали, един такъв провокативен подход винаги трябва да се има предвид.
В края на краищата, пошегува се Петър Стоянов, тъй като само Господ и комисарят Ферхойген знаят кога и как ще приключи разширяването на ЕС, едно такова предложение може да ни влезе в работа.
Комисарят по разширяването на ЕС Гюнтер Ферхойген подчерта в изказването си преди журналистически въпроси, че срещата в Ница беше безспорен успех за разширяването.
Според него трябва да се продължи с индивидуалния подход, което е много важно за страни като България.
В отговор на въпрос за идеята на Петър Стоянов еврокомисарят каза, че само може да насърчава страни като нашата.
Сегашното правителство и президентът Стоянов поставиха България на правилния път, изтъкна Ферхойген, но аз не желая да избързвам с дати.
Според Гюнтер Ферхойген "шоковото разширяване" е интересна алтернатива, но може би трудна, тъй като вече са приети определените процедури за процеса.
В отговор на друг журналистически въпрос, комисарят по разширяването потвърди построяването на втория мост на българо-румънската граница по река Дунав при Видин-Калафат.
В разговор с координатора на Пакта за стабилност Бодо Хомбах, Гюнтер Ферхойген е получил всички уверения, че българо-румънският мост ще бъде финансиран и че по принцип мостовете на Дунав са основен приоритет на Пакта за стабилност.
Българският президент е добавил, че независимо че пътят през Югославия вече е отворен, ние имаме 400-километрова граница с Румъния и построяването на втория мост над Дунав продължава да е много важно за нас.
Петър Стоянов поясни в отговор на други журналистически питания, че ранното политическо приемане на 12-те кандидатки в ЕС е една идея и такива провокативни идеи трябва да се поставят, защото могат да ни потрябват след време.
Българският президент изложи идеята всички кандидати за членство в ЕС да бъдат приети едновременно през 2004 г. вчера в речта си пред Световния икономически форум.
В нея той уточни, че всяка страна ще има своя реалистичен период на адаптация към икономическите реалности и критерии на съюза.
Смисълът на едновременният прием според Петър Стоянов е, че в политически план всички тези страни ще упражняват правото си на глас и ще имат свои еврокомисари.
Третата поред двустранна среща на президента Петър Стоянов в рамките на Световния икономически форум в Давос днес - 26 януари, петък, беше с президента на Киргизката република Аскар Акаев.
Това е първата двустранна среща на Петър Стоянов и неговият киргизки колега.
Съществуващият потенциал за сътрудничество между двете страни беше във фокуса на разговора между двамата президенти.
Петър Стоянов и Аскар Акаев очертаха основните области, в които България и Киргизстан могат да си сътрудничат - това са леката промишленост, медицинското оборудване и стоките от хранително-вкусовата промишленост.
Киркизкият президент специално подчертал високата репутация, с която се ползват българските марки вина и цигари.
Петър Стоянов и Аскар Акаев се ангажираха да дадат тласък на първото заседание на смесената българо-киргизка комисия за икономическо сътрудничество, която беше създадена през 1995 година.
Според двамата президенти новото заседание на комисията трябва да е през втората половина на тази година.
Комисията трябва да придвижи подготовката на отделни спогодби, които са в процес на съгласуване, а също така и да уточни конкретните области от взаимен интерес.
Комисията трябва да даде възможност на български и киргизки фирми да установят преки контакти помежду си, подчертаха Стоянов и Акаев.
Всички страни кандидатки за членство в ЕС да бъдат приети едновременно през 2004 година, предложи българският президент Петър Стоянов в доклад на встъпителната сесия "Разширяването на ЕС: формиране на бъдещето" на Световния икономически форум в Давос.
Петър Стоянов участва във встъпителната сесия на Световния икономически форум на тема: "Разширяването на Европейския съюз: формиране на бъдещето".
По време на дискусията българският държавен глава представи пред колегите си своята идея за един нестандартен подход при разширяването на Европейския съюз.
Основната теза, която Петър Стоянов предложи за дискусия по време на сесията, е идеята за "шоков" подход, според който всички 12 кандидати стават членове на ЕС в 2004 г. в политическия смисъл на това понятие.
Ето как българският държевен глава представи идеите си:"Екстравагантната идея, която искам да лансирам пред вас е, че след Ница и привържениците на разширяването, и тези на задълбочаването на европейската интеграция, биха имали интерес от един "шоков" подход, според който всички 12 кандидати да станат членове в 2004 г.", заяви българският Президент.
Според него реалистичния период за всяка страна за адаптация към икономическите реалности на ЕС трябва да се разграничи от политическия смисъл на идеята.
"В политически план тези страни ще упражняват правото си на глас и ще имат свои комисари", изтъкна държавният глава.
Според българския Президент "същинската природа на Европа е и винаги е била политическа и тази идея всъщност е една политическа визия, един политически проект, политическа и духовна амбиция".
Идеята си държавният глава разгледа в контекста на новата обстановка в Европейския съюз след решенията от Ница.
"Днес подходът на "големия удар" изглежда по-реалистичен", твърди Петър Стоянов.
Основните аргументи на българския президент в полза на тази идея са:"Този "шоков" подход би помогнал на привържениците на разширяването, намалявайки риска едно евроскептично мнозинство да блокира процеса на разширяване по средата на пътя", е първият аргумент на Петър Стоянов.
Второ - това е шанс и за привържениците на задълбочаването на Съюза.
Основният им аргумент срещу разширяването е, че то отклонява Европа от една по-дълбока интеграция.
"Това може би беше вярно преди Ница, но сега само радикалното разширяване може да принуди Европа да вземе решения, които мнозина се опитват да отлагат", смята българският президент.
Третият аргумент на Петър Стоянов в полза на идеята е, че подходът на едновременно присъединяване би се отразил благоприятно и на развитието на евроатлантическите отношения.
Българският държавен глава напомни позицията на САЩ, която по принцип е за разширяване на ЕС.
Като четвърти аргумент Президентът изтъква, че този подход ще придаде по-конструктивен дух на връзките на страните кандидатки за членство с Русия, която също не се противопоставя на разширяването на Европейския съюз.
"Чувството на несигурност у кандидатите понякога е източникът на напрежение в тези отношения", твърди Президентът Стоянов.
Петият аргумент в полза на идеята, според българския държавен глава е, че преди да е приключил прочесът на икономическа адаптация към ЕС, "шоковото разширяване" ще даде и необходимите политически гаранции на страните кандидатки за необратимостта на геополитическата им принадлежност към обединена Европа.
Шестият аргумент на Петър Стоянов е, че тази идея може да се приеме по-добре и от Европейската общественост.
Присъединяването досега е само една политика, докато "големият удар" е визия или, ако щете, кауза.
"А каузата е по-лесно защитима от политиката", е мнението на българския държавен глава.
Днес тази идея най-вероятно ще прозвучи екстравагантно.
"Но, сигурен съм, че без екстравагантни идеи не би се реализирал нито един от големите проекти на нашия век, включително самият Европейски съюз", заяви пред държавните и правителствените ръководители, участващи в сесията, българският Президент.
За повече подробности погледнете нашата секция "Изявления/Слова", където ще намерите пълния текст на доклада на Президента.
В рамките на Световния икономически форум в швейцарския град Давос президентът Петър Стоянов се срещна тази вечер с първия заместник управляващ директор на Международния валутен фонд Стенли Фишер.
Държавният глава гарантира пред своя събеседник, че ще осъществи специални срещи с представители на всички парламентарни политически сили, за да поиска тяхното съгласие по време на предизборната кампания, а и след нея, да не се поставят под съмнение основните приоритети на България.
Един от тези приоритети са добрите отношения с международните финансови институции, в това число МВФ, подчерта българският държавен глава.
Петър Стоянов и Стенли Фишер обсъдиха и някои актуални въпроси пред България като борбата с корупцията и ефикасността на съдебната система.
На срещата присъства вицепремиерът и министър на икономиката Петър Жотев, който поиска по-добра координация между мисиите на Световната банка и МВФ в България.
Фишер и Жотев разговаряха и за приватизацията на Българската телекомуникационна компания и на българските банки, включително за следващите стъпки на българското правителство в тази област.
Стенли Фишер приветства промените в закона за приватизацията у нас, като подчерта, че по този начин процесът на приватизация ще стане по-ефикасен и прозрачен.
Българският президент Петър Стоянов се срещна с еврокомисаря по разширяването Гюнтер Фехойген в рамките на Световния икономически форум в Давос.
Българският държавен глава и г-н Ферхойген направиха преглед на отношенията между България и ЕС.
Според Петър Стоянов страната ни възприема сериозно препоръките, включени в годишния доклад на Европейската комисия за напредъка на България, които се отнасят за политическата област: интеграцията на ромското население, усъвършенстването на съдебната система, борбата с корупцията.
Що се отнася до констатацията в доклада, че "България все още няма напълно функционираща пазарна икономика", българският президент и Комисарят по разширяването се съгласиха, че независимо от това, което все още има да прави страната ни в тази област, българската икономика бележи изключителен напредък през последните години и това трябва да е много важен сигнал за чуждестранните инвеститори.
В отговор на въпрос на комисаря Ферхойген за отношението на България към Пакта за стабилност, българският президент подчерта, че емоционалната реакция у нас по отношение на Пакта по време на дебата за визите в никакъв случай не променя цялостното ни отношение към Пакта и към неговите цели.
Президентът заяви, че България няма намерение да преформулира своето основно виждане за Пакта за стабилност - а именно, че България не е страна - цел на Пакта за стабилност, а страна, която е фактор в реализацията на целите на Пакта.
Комисарят по разширяването на ЕС се съгласи напълно с тази оценка.
Президентът Стоянов увери г-н Ферхойген, че България в най-скоро време ще назначи свой координатор на Пакта за стабилност, на мястото на подалия оставка Никола Карадимов.
Гюнтер Ферхойген оцени високо напредъка на страната ни през последните години.
"България е направила една от най-големите крачки в процеса на догонване на страните отличнички", подчерта Комисарят по разширяването.
Президентът Стоянов предварително уведоми Гюнтер Ферхойген за намерението си следобед да лансира идеята за изпреварващо политическо членство на страната ни и другите кандидатки в Европейския съюз.
Аргументите на Петър Стоянов са: Това би помогнало на привържениците на разширяването, намалявайки риска евроскептично мнозинство да блокира процеса по средата на пътя.
Това е шанс и за привържениците на по-силната интеграция вътре в Съюза.
Основният им аргумент срещу разширяването е, че то отклонява Европа от по-дълбока интеграция.
Може това да е било вярно преди Ница, но сега само радикалното разширяване може да принуди Европа да вземе решения, които мнозина се опитват да отлагат.
Подходът на едновременно присъединяване би се отразил благоприятно и на развитието на евроатлантическите отношения, защото САЩ по принцип са за разширяване на ЕС.
Този подход на "шоково разширяване" ще придаде по- конструктивен дух на отношенията с Русия.
Именно чувството на несигурност у кандидатите понякога е източник на напрежение в тези отношения.
Да не забравяме също, че Русия днес не се противопоставя на европейското разширяване.
Преди да е приключил процесът на икономическа адаптация към реалностите на ЕС, общественото мнение на страните кандидатки ще получи политически гаранции за необратимостта на тяхната геополитическа принадлежност към обединена Европа.
Може би е учудващо, но стратегията на "шоковото разширяване" може да се приеме по-добре и от европейската общественост, защото обикновено дръзките идеи завладяват въображението.
От тази гледна точка присъединяването досега е само политика, докато "големият удар" е кауза, а каузата е по-лесно защитима от политиката.
България е на добър път в своето политическо и икономическо развитие и в избора на стратегическите си цели - членство в Европейския съюз и НАТО.
Това заявява българският президент Петър Стоянов в интервю за испанското списание Диалого Еуропео, поместено под заглавие "България залага решително на интеграцията с НАТО".
В интервюто президентът акцентира върху един от външнополитическите приоритети на България, каквото е членството в Северноатлантическия пакт.
Стоянов обосновава стремежа към НАТО първо с географското положение на страната с желанието й да получи гаранции за сигурността и стабилността си в един размирен район.
На второ място той изтъква убеждението на България, че членството в НАТО и ЕС е неин цивилизационен избор.
Същевременно Петър Стоянов припомня, че стремежът за членство в пакта не е свързан със страх от съседите, с които България желае да поддържа най-добри отношения, нито е насечон към трети страни, включително Русия.
По-важно от всичко днес е да върнем доверието у хората, казва президентът Петър Стоянов в годишното си обръщение.
По-важно от всичко днес е да върнем доверието у хората, че България се превръща в страна, в която с работа, предприемчивост и зачитане на закона можеш да успееш.
Това казва в годишното си обръщение президентът Петър Стоянов по повод четвъртата годишната от встъпването му в длъжност.
Според държавния глава за последните четири години се е променил цялостният образ на България.
Като доказателство на думите си президентът посочва: започналите преговори с Европейския съюз, полученото политическо разрешаване на визовия проблем и решенията от Ница, които окончателно поставят България върху картата на бъдеща Обединена Европа.
Президентът смята, че икономическите успехи на държавата се превръщат в успехи и за нейните граждани, едва когато повечето от тях ги усетят по джоба си.
А това в България и през последната година не се случи.
Докато не повишим стандарта на живот, няма да постигнем изискванията на ЕС за пълноправно членство, но и ще разочароваме три поколения българи в очакванията им за предимствата на демокрацията, казва Петър Стоянов.
Обявената от правителството промяна на икономическата политика трябва да бъде подкрепена и реализирана чрез създаването на по-добър бизнес климат, гъвкава данъчна политика, ограничаване на разрешителните и лицензионните режими, подпомагане на малкия и средния бизнес и селското стопанство.
Необходима е още ефикасна борба срещу престъпността от страна на изпълнителната и съдебната власт и безкомпромисна борба с корупцията, отбелязва държавният глава.
Според него в най-голяма степен всички големи успехи постигнати през изминалата година се дължат на желанието на българите за промяна към по-добър живот.
Никакви политически и партийни пристрастия не трябва да поставят под съмнение развитието на демокрацията, етническата и религиозна толерантност на българското общество, развитието на пазарната икономика и стремежът на България за членство в ЕС и НАТО, казва Петър Стоянов.
Президентът Петър Стоянов прие днес акредитивните писма на новоназначения извънреден и пълномощен посланик на Ислямска република Пакистан у нас Назар Аббас със седалище в Букурещ.
Назар Аббас е посланик на Пакистан в Букурещ от юли 2000 г.
България и Пакистан установяват дипломатически отношения с ранг посолства на 15 юни 1965 г.
На 12 януари 1972 г.
Пакистанн прекъсва дипломатическите си отношения с България.
Те са възстановени с ранг посолства на 29 март същата година.
"Идеята за "балканския синдром" в онази част, която е далеч извън истината, е изключително опасна не само за България, но и за целия регион", заяви президентът Петър Стоянов след работен обяд с посланиците на страните членки на Европейския съюз.
"Идеята за "балканския синдром" в онази част, която е далеч извън истината, е изключително опасна не само за България, но и за целия регион", каза пред журналисти президентът Петър Стоянов след работен обяд с посланиците на страните членки на Европейския съюз.
Домакин на обяда беше шведският посланик Стен Аск, чиято страна председателства ЕС в момента.
На обяда присъства и ръководителят на Делегацията на Европейската комисия в България Жак Вюненбюрже.
"Идеята за "балканския синдром" е опасна от гледна точка на настроението на българската общественост по отношение на НАТО", каза Петър Стоянов.
Според него тази идея може да повлияе негативно и върху икономическото развитие на България и Балканите и върху привличането на инвеститори и туристи.
"Всички български институции, включително и аз като Президент и Върховен главнокомандващ, искаме категорично да стигнем до цялата истина", каза Президентът.
Президентът определи разговора си с посланиците от ЕС като приятелски и откровен.
По думите му основното послание от него е, че България ще получи подкрепа от страна ЕС по време на преговорите.
Стен Аск потвърди този извод и допълни, че България може да разчита на помощ, за да успее да се справи с преговорите по трудните глави, които предстои да бъдат отворени.
"Най-важният приоритет за председателството на Швеция е разширяването на ЕС", каза Стен Аск.
Това той определи като най-голямото предизвикателство, но и като най-голямата възможност за съюза.
"От разширяването на Европейския съюз ще спечелят всички и шведското правителство ще направи всички възможно, за да ускори този процес по време на председателството", подчерта Стен Аск.
Президентът и дипломатите са обсъдили и теми като положението на ромите в българия, както и функционирането на съдебната система.
Държавният глава Петър Стоянов издаде указ №2, с който назначава за свой секретар по юридическите въпроси г-н Борислав Кирилов Попов.
Борислав Попов е роден на 26 ноември 1955 година.
Завършил е специалност право в Софийския университет.
В продължение на 8 години е бил юрисконсулт, старши юрисконсулт и главен юрисконсулт на Столичната община.
След това още 8 години е практикувал като съветник и старши съветник в правният отдел на Министерския съвет.
През последните 3 години е бил юридически консултант.
Г-н Попов е женен, има дъщеря - студентка, специалност право.
С указ №3 Президентът освободи от длъжност секретаря по външната политика г-н Владимир Иванов Филипов.
Освобождаването е по взаимно съгласие.
Президентът Петър Стоянов ще участва в икономическия форум в Давос.
Президентът Петър Стоянов ще участва в три от шестте дни на годишната среща на Световния икономически форум, която ще се проведе в швейцарския курорт Давос от 25 до 30 януари.
Темата на форума ще бъде "Поддържане на растежа и преодоляване на различията - рамка за нашето глобално развитие".
Досега 12 правителствени ръководители и 24 държавни глави са потвърдили, че ще вземат участие в работата на форума в Давос.
В българската делегация е вицепремиерът и министър на икономиката Петър Жотев.
На 26 януари президентът Стоянов ще участва с доклад в основната дискусионна сесия на тема "Разширяването на Европейския съюз - формиране на бъдещето".
На сесията ще бъдат обсъдени темповете на разширяване на Европейския съюз и неговата структура след приемането на новите страни членки.
Участници в сесията са президентите на Полша Александър Квашневски, и на Унгария - Ференц Мадъл, както и турският вицепремиер Месут Йълмаз и комисарят по разширяването Гюнтер Ферхойген.
На 28 януари българският държавен глава ще представи своите виждания по темата "Възстановяване и стабилност на Балканите".
Отделен доклад на тази сесия ще има вицепремиерът Петър Жотев.
В сесията ще участват министър-председателят на Словения Янош Дърновшек, гръцкият външен министър Георгиос Папандреу, президентите на Македония - Борис Трайковски, на Югославия - Воислав Кощуница, на Албания - Реджеп Мейдани, и на Хърватия - Стипе Месич.
Председател на сесията ще бъде специалният пратеник на генералния секретар на ООН за Балканите Карл Билд.
Българският президент ще има и редица двустранни срещи.
Българският държавен глава изпрати поздравителна телеграма до президента на Федерална Република Германия г-н Йоханес Рау по повод неговия седемдесети рожден ден.
Ето и пълния текст на поздравителната телеграма:"Уважаеми господин Президент, скъпи господин Рау, позволете ми от името на българския народ и лично от мое име да Ви поздравя по случай Вашия 70-годишен юбилей и да Ви пожелая от все сърце много здраве, сили и радост, както и нови успехи във Вашата високоотговорна работа".
По време на нашите срещи и разговори винаги съм бил дълбоко впечетлен от Вашата искрена ангажираност и съпричастност към бъдещето развитие на българо-германските отношения, от Вашата дълбока вяра в европейската идея.
Убеден съм, че моята страна и занапред ще може да разчита на приятелската подкрепа на Федерална Република Германия и на Вашата лична подкрепа в стремежа ни за окончателното приобщаване на България към демократичното европейско пространство - като пълноправен член на Европейския съюз и НАТО.
Моля Ви, приемете, уважаеми господин Рау, моите най-сърдечни поздравления и благопожелания по случай рождения Ви ден, както и уверенията в моето дълбоко уважение и приятелски чувства към Вас.
Използвам случая от мое име и от името на моята съпруга да поздравя и госпожа Рау с Вашия празник.
Българският Президент се срещна с Председателя на парламента на Словакия.
Председателят на парламента на Словакия Йозеф Мигаш, който е на двудневно официално посещение у нас, изрази задоводство от проведените разговори, преди да отпътува от страната.
Основното послание от тези разговори е повече конкретни действия и по-малко думи, каза Мигаш пред журналисти след срещата си с българския президент Петър Стоянов.
Тема на разговора с президента Петър Стоянов е бил и т.н.балкански синдром.
Медиите са прави да бият тревога, а работата на политиците е да предстяват нещата каквито са, е казал президентът Стоянов по време на срещата.
За щастие няма поразени български войници от обеднения уран, но това не означава, че проблемът може да се игнорира, казал Петър Стоянов.
Според Мигаш отговорните структури на НАТО и балканските страни трябва да изяснят всички обстоятелства и да кажат какво е реалното положение.
Създателите на израелски документален филм за спасяването на евреите подариха лентата на Петър Стоянов като благодарност към българския народ.
Създателите на израелския документален филм "Извън хватката на Хитлер" - за спасяването на българските евреи, подариха филма на президента Петър Стоянов като благодарност към българския народ.
Това съобщи днес след срещата на "Дондуков" 2 проф. Михаел Бар-Зоар, сценарист на филма и автор на едноименната книга.
Гостите и президентът Стоянов са решили да бъде създаден международен комитет за разпространението на филма и за насърчаване на толерантността в Европа и света.
Режисьорът Ницан Авирам, Шуламит Шамир, председателка на Инициативния комитет в Израел, подпомогнал създаването на филма, останалите участници в екипа, посланиците на Израел и на България Емануел Зисман и Цанко Яблански и други съмишленици бяха сред гостите на държавния глава.
Петър Стоянов благодари на създателите на филма, че са го направили именно в момент когато в основата на много от балканските конфликти стоят етническата нетолерантност и дори агресивност.
Според него филмът е много навременен, за да покаже, че в близкото минало на Балканите са се вършели и добри дела.
Важно е това да се узнае сега, когато на много места по света се създава отрицателен образ на Балканите като място на войни, бруталност и агресия, смята държавният глава.
По думите му филмът дава нова гледна точка към историята на българския народ и неговия характер днес, когато искаме да се върнем в европейската общност, където е естественото ни място и откъдето насила бяхме изтръгнати след Втората световна война.
Петър Стоянов предположи, че на премиерата на 17 януари в зала "Св. София" продукцията ще има още по-голям успех, отколкото в седалището на ООН на 5 декември.
Защото тук ще бъдат участници или свидетели на събитията, за които това не е просто история, а част от тяхната съдба, каза президентът.
Той обеща да е сред първите зрители на филма.
Най-голямата тайна на Втората световна война нарече спасяването на българските евреи проф. Бар-Зоар.
Той започнал да пише книгата си през 1995 г. след статия в "Ню Йорк таймс" за спасяването на датските евреи.
В свой материал авторът обяснил за жеста на България, но не му повярвали.
След време публикували статията и от цял свят започнали да пристигат писма.
В българските учебници пише, че България е една от малкото страни, спасили своите евреи.
Това не е вярно - България е единствената държава, направила този хуманен жест, но това не се знае, каза посланик Емануел Зисман.
По думите му възможно е по политически причини да не е говорено за това през годините,тъй като различни слоеве от населението са участвали - църквата, царят, мнозинството в парламента.
И комунистите са имали дял, но те не биха могли да го направят сами, отбеляза г-н Зисман.
Президентът Петър Стоянов изпрати поздравителна телеграма до участниците в Тържествения концерт по случай празника "Василица" - Ромската Нова година.
Ето пълния текст на телеграмата:"Искрено съжалявам, че не мога да бъда сред вас на тържествения концерт по случай Василица".
Но в този празничен миг искам да ви поздравя от все сърце и да ви честитя Новата година с пожелание тя да ви донесе много здраве и успехи!
Знам, че в деня на Свети Василий вие не само посрещате Новата година, но и призовавате всички добри сили да помагат в това, което ни предстои.
С празничното си веселие вие отправяте предизвикателство към нелекото си всекидневие - знам колко ви е трудно днес, в годините на сложна трансформация в държавата, когато ромското население изпитва в най-голяма степен трудностите на днешния български бит.
Ето защо аз искам да ви благодаря за вашето разбиране и кураж, за вашия оптимизъм, за вашата сърцатост.
Вярвам, че както и досега, всеки един от вас ще свързва своите очаквания и надежди с вярата в успеха на България, за който всички трябва да се потрудим.
Желая ви от все сърце идващото време да бъде щедро към вас и да ви донесе благоденствие и щастие!
Петър Стоянов, Президент на Републиката.
Президентът и Върховен главнокомандващ взе участие в Оперативния сбор на висшия команден състав на Българската армия.
До президента Петър Стоянов и началника на Генералния щаб на Българската армия Михо Михов не са стигали данни за предупреждения от НАТО за употребата и въздействието на боеприпаси с обеднен уран.
Това заявиха самите те на брифинг днес след първото заседание на оперативния сбор на началника на ГЩ на БА с висшия команден състав на Българската армия на Чаралица.
Президентът не е склонен да свиква Консултативния съвет за национална сигурност по въпроса за обеднения уран преди да се е запознал с всички факти.
Петър Стоянов смята, че част от интерпретациите за обеднения уран почиват върху погрешната основа, която сме възпитавали у себе си години наред - че военните винаги крият нещо от цивилните.
НАТО освен структури има и морал, благодарение на който ще се стигне до истината според президента.
Още една причина за желанието на България за присъединяване към НАТО, посочи Стоянов, е че организацията не подмита под килима проблемите.
Президентът припомни, че подобна практика съществуваше преди десет години във военната машина, която бе противовес на НАТО.
Ако изобщо се предвижда съкращаване на някакво оръжие, то ще бъде направено само с оглед на интересите на националната сигурност на България, след задълбочен съвместен анализ на политическото и на военното ръководство на страната, заяви президентът в отговор на въпрос дали се предвижда съкращаване на ракетно въоръжение.
До такова съкращаване няма да се стигне в никакъв случай под чужд натиск, бе категоричен Стоянов и подчерта, че не е бил оказван натиск досега за съкращаване на този вид оръжие.
Петър Стоянов даде висока оценка на усилията и резултатите, които са постигнати по реформата от военното ръководство на Българската армия.
Той подчерта, че 2001 година и първата половина на 2002 година ще бъдат решаващи за очакванията на България към конференцията на върха на НАТО за евентуално решение за втора вълна на разширяването на НАТО.
Ако България е във втората вълна, до голяма степен заслугата ще е и на успехите в българската военна реформа, смята президентът.
Той е убеден, че ако се наложи, ще има промяна в детайлите по изпълнението на "План 2004", за да се помогне реализирането на крайната стратегическа цел.
Министърът на отбраната Бойко Ноев, който също участваше в брифинга, заяви, че според него не е необходимо да се свиква Съветът по сигурност към Министерския съвет, за да обсъжда въпроса за така наречения проблем за обеднения уран.
Министър-председателят е, който преценява кога е необходимо събирането на съвета, припомни Ноев.
Според него също трябва де се изчакат заключенията, до които стигнат съответните органи и комисии на НАТО и националните комисии на съответните държави, които са изпратили войски в КФОР.
Ние имаме пълно доверие на нашите германски и холандски колеги за здравето и средата, в която функционират нашите войници и никога не сме имали основания да се съмняваме в тях, каза военният министър.
Бойко Ноев каза, че България има много добри военначалници, признати и от техните западни колеги.
Оперативният сбор на началника на Генералния щаб и другите сборове след него се осъществяват вече по модела за изработване на концепцията за използване на въоръжените сили на НАТО, каза пред журналистите генерал Михов.
С това се постига една от целите за сближаване с НАТО.
От всички останали цели, общо 82, вече са изпълнени 30 на сто.
Останалите цели ще бъдат изпълнявани до 2006 г.
Фактът, че наши подразделения действат съвместно с натовски структури под егидата на ООН, подчерта началникът на ГЩ, наистина доказва практическа съвместимост.
Висшите военни и главнокомандващият Въоръжените сили следят отблизо ситуацията с българския контингент в Косово, увери президентът Петър Стоянов.
Не само ръководствата на Българската армия и на Министерството на отбраната, но и президентът и главнокомандващ Въоръжените сили Петър Стоянов следят отблизо всичко, което се случва с българския контингент от мисията КейФОР в Косово.
Това заяви самият Стоянов пред журналисти в отговор на въпрос, свързан със започналата вчера инспекция на нашия инженерен взвод в Косово от български военни медици и други специалисти.
Няма да допуснем да бъдем изненадани във вреда на здравето на българските войници.
"Всички обаче са готови максимално да се отнесат спокойно и отговорно към всичко онова, което става" - каза президентът Стоянов.
"Винаги се обмислят всички варианти и се избира онзи, който е най-адекватен на ситуацията" - каза Петър Стоянов в отговор на журналистически въпрос дали е възможно да бъде отзован целият български контингент от КейФОР.
Президентът присъства на традиционното освещаване на армейските знамена на Богоявление.
Хубав празник на всички пожела на Богоявление президентът и главнокомандващ Въоръжените сили Петър Стоянов пред строя на представителни части от Българската армия - участници в традиционната церемония по освещаване на бойните знамена край ротондата "Св. Георги Победоносец".
На ритуала присъстваха министърът на отбраната Бойко Ноев, началникът на Генералния щаб генерал Михо Михов, други висши военни, членове на военнопатриотични организации.
"И никакви войни да не виждаме!" - пожела пред главнокомандващия белокос ветеран.
Водосвети се отслужват във всички армейски гарнизони.
В страните с източноправославно вероизповедание ритуалът е въведен през 652 година от византийския император Константин Погонат.
За първи път у нас водосвет е отслужен преди битката при Ахелой през 917 година от цар Симеон Първи.
След Освобождението традицията е възстановена от първия военен министър на Княжество България генерал Паренсов и продължава до 1946 година.
Ритуалът е възстановен през 1993 година.
След церемонията край ротондата президентът Стоянов, министри и висши военни поднесоха венци пред бюстовете на Христо Ботев и Васил Левски в Борисовата градина по случай 153-ата годишнина от рождението на Ботев.
Представители на младежкото революционно движение "Че Гевара" развяваха наблизо знамена с лика на патрона си и надписа "Натовците - вън!", върху които имаше пречупен кръст.
По този повод президентът Стоянов и министър Ноев заявиха пред журналисти, че е недопустимо в деня на Ботев да се случват подобни неща.
Това е един от най-светлите дни за българската култура и история и не бива да бъде помрачаван, добави Ноев.
"България в никакъв случай не трябва да позволи проява на шепа хора да хвърлят сянка върху нейния образ", заяви президентът Стоянов за електронното издание "Медиапул".
Ето пълният текст на позицията на Президента:"Случката с нацисткото знаме в новогодишната нощ трябва да се възприема такава, каквато е".
Без излишен драматизъм и пресилени изводи, че в България, не дай Боже, има среда за раждането и съществуването на групи с нацистка ориентация.
Но също така - без снизходителното подминаване на този факт, защото то може да ни изграе много лоша шега.
Българският народ никога не ще приеме хора или групи, проповядващи такава идеология.
Неговата история и толерантност изключват това.
Ето защо обществото, убеден съм, ще одобри всякакви мерки, които органите на реда предприемат срещу авторите на прояви, като тези в нощта срещу 1 януари тази година - още повече, че и Конституцията и законите на страна ги задължават да сторят това.
България в никакъв случай не трябва да позволи проява на шепа хора да хвърлят сянка върху нейния образ, граден не само през последните десет години на етнически конфликти в региона, но и през тежките години на Втората Световна война, заяви президентът Стоянов.
Тогава българските граждани дадоха пример на много европейския народи със своята съпричастност и толерантност към преследваните евреи.
Президентът Петър Стоянов поздрави с писма краля на Швеция Карл ХVI Густав и министър-председателя Йоран Першон по повод председателството на Швеция на Европейския съюз от 1 януари.
България, която започна фактически преговори за членство със съюза на най-демократичните и развити държави в Европа, гледа с надежда на обявените от Швеция приоритети: разширяването на ЕС, увеличаването на заетостта и защитата на околната среда, пише президентът до шведския монарх.
В писмото си до шведския министър-председател Петър Стоянов подчертава, че без активната подкрепа на Швеция България нямаше да дочака новината, която българите обявяват за една от най-важните през последното столетие - изваждането на България от негативния визов списък.
Фактическото вдигане на Желязната завеса за България предстои именно по време на шведското председателство през май тази година, припомня българският държавен глава.
Първата работна среща на президента Петър Стоянов за новата 2001 година беше с началника на Генералния щаб на Българската армия генерал Михо Михов.
Реформата във войската и приемането на доктрините за трите вида въоръжени сили бяха темите във фокуса на срещата.
Петър Стоянов и Михо Михов са разговаряли и за разписанието за оперативния сбор на началника на Генералния щаб и на висшия команден състав на армията.
Оперативният сбор ще започне на 9 януари тази година.
Президентът награди 22-ма видни български интелектуалци с орден "Стара планина" първа степен.
22-ма български интелектуалци награди днес с най-високото отличие на страната - орден "Стара планина" първа степен, президентът Петър Стоянов.
Наградите се присъждат за изключителни заслуги към България по повод годишнини на отличените и настъпването на третото хилядолетие.
Сред новите кавалери на ордена са проф. Иван Киров, акад. Стефан Христов, Ружа Делчева, Валери Петров, Дучо Мундров, Борис Димовски, Георги Калоянчев, Иван Кондов, проф. Иван Матев, Лиляна Кошлукова, Никола Николов, проф. Николай Кауфман, проф. Владимир Шкодров, Георги Черкелов, Димитър Паница, Людмил Георгиев, Наум Шопов, Асен Игнатов, Емил Димитров.
Посмъртно се награждават Георги Марков, Джон Атанасов, Илия Минев.
Едно обединява тези заслужили представители на нашата култура, наука, изкуство, каза при награждаването президентът Стоянов.
Това е, че с постиженията си те дават допълнителен кураж и самочувствие на българската нация, внушават на народа, че любовта към работата и постоянството в труда винаги дават възможност целта да бъде постигната, добави държавният глава.
Наградените благодариха на президента, министъра на културата Емма Москова, която присъстваше на церемонията и организациите, които са ги предложили за награждаване.
От името на неприсъствалите бяха прочетени благодарствени писма.
Президентът Петър Стоянов изпрати поздравителни телеграми до Воислав Кощуница и Зоран Джинджич.
Президентът на Република България Петър Стоянов изпрати до президента на СР Югославия Воислав Кощуница поздравителна телеграма.
"Честита победа на демократичните сили във Вашата страна!", пише българският държавен глава.
"Вярвам, че в лицето на демократична и обновяваща се Сърбия България ще има не само добър съсед, но и искрен приятел".
"Нека Новата година и новият век донесат на Вашата страна много успехи, мир и добър живот за всички граждани на СР Югославия", се казва в телеграмата на българския Президент.
В телеграма до бъдещия премиер Зоран Джинджич държавният ни глава пише:"Поздравявам Ви с убедителната победа на последните избори".
С последователното си поведение и борба за демократични преобразования в Сърбия и в Югославия Вие спечелихте доверието и симпатиите на българската демократична общност.
Желая Ви от сърце много успехи в трудната работа, която Ви предстои.
Приемете моите най-сърдечни пожелания за една щастлива и успешна за Вас и Вашите граждани Нова година и честито Рождество Христово.
Президентът Петър Стоянов назначи Бойка Янчева за член на Националния съвет за радио и телевизия.
Президентът Петър Стоянов назначи днес с указ Бойка Стоянова Янчева за член на Националния съвет за радио и телевизия.
Бойка Янчева е юрист с 19-годишен стаж.
От четири години работи като секретар по юридическите въпроси на президента Стоянов.
Преди това е била съветник и старши съветник в отдел "Правен" на Министерския съвет /от 1992 година/, главен специалист и старши юрисконсулт в община "Изгрев" - София /от 1988 година/, специалист-юрист в Първи районен народен съвет - София /от 1982 година/.
Янчева е родена на 15 януари 1958 година в Благоевград, има 17-годишен син Никола.
Завършила е право в Юридическия факултет на Софийския университет през 1981 година.
Ако Югославия продължава да се развива демократично, нямаме основания да поставяме въпроса за въвеждане на визи, заяви българският президент.
Ако Югославия продължава да се развива демократично, с такива темпове и необратимо, нямаме основания да слагаме на масата за преговори въпроса за въвеждане на визи, каза Петър Стоянов на пресконференцията днес в Ниш след разговорите с югославския си колега Воислав Кощуница.
И България, и Югославия са се запътили към един общ дом - Европейския съюз, където в един момент ще се срещнем, добави българският президент.
България води през тази година интензивен диалог с Европейския съюз, но ние осъзнаваме, че в пътя към членството трябва да имаме подкрепата на своите съседи, сред които важно място заема Югославия, каза Петър Стоянов.
Президентите на България и Югославия са обсъждали на днешните си разговори как двете страни по-бързо и по-лесно да се придвижат към Европейския съюз, съобщи Петър Стоянов.
Те са разговаряли за това, че един от пътищата е да се работи интензивно за реализиране на инфраструктурните обекти, сред които и изграждането на отсечката Ниш - София, за разчистване на река Дунав за корабоплаване, за по-добър пропускателен режим за гражданите от двете страни на границата, за модернизиране на ГКПП Калотина.
Разговорите са ясен сигнал за институциите на двете държави, които трябва да се заемат с конкретното реализиране на идеите, посочи Петър Стоянов.
Обединена Европа е този модел за отношения между държави, които са воювали, който трябва да се пренесе на Балканите, каза югославският президент Воислав Кощуница.
Балканите трябва да вземат опита на Европа за това как да се зачитат правата на гражданите и на националните общности, добави той.
Кощуница отбеляза, че сътрудничеството между България и Югославия се развива интензивно през последните месеци на различни нива и това е било потвърдено и в Ниш.
Ниш е избран за място на днешната среща като символ на физическото и политическото сближаване, затова тя не не е нито в София, нито в Белград, а по средата, каза югославският държавен глава.
Петър Стоянов оцени като символичен акта, че последната външнополитическа изява за България за тази година и за този век е срещата между президентите на България и Югославия.
Ще оставим в този век всички предразсъдъци, които съпътстваха нашите отношения през последните 70 години, каза българският президент.
Искаме да видим в лицето на Югославия не само добър съсед, а добър приятел и партньор и сме готови да извървим този път.
Тази позиция отговаря на националните интереси и на България, и на Югославия, добави той.
Югославският президент посочи, че ситуацията на Балканите е много променена.
Промените, които станаха в Югославия през октомври и ноември, оказаха влияние не само в страната, а и в района.
Тези промени са насочени към стабилност, мир и консолидиране и в тази насока много важни са и българско-югославските контакти, изтъкна Кощуница на пресконференцията.
Двете държави пътуват в една посока - демократична Европа, макар и не с еднаква скорост, целта ни е обща, добави той.
Двамата президенти се разделиха пред Скупщината на Ниш.
По-късно Петър Стоянов положи венец пред паметника на българските воини, загинали в Отечествената война за освобождението на Ниш.
Петър Стоянов е първият български президент, който полага венец пред паметника.
Почти две хиляди войници от Втора българска армия са загинали в битката за Ниш в боеве с елитните седма СС дивизия и дивизия "Принц Ойген".
Петър Стоянов разговаря с Воислав Кощуница в Ниш.
Президентът Петър Стоянов покани югославския си колега Воислав Кощунница да посети България през следващата година - през пролетта или есента.
Българският държавен глава огласи поканата си на кратка пресконференция след днешните разговори между двамата президенти в Ниш.
На срещата си двамата президенти са разгледали възможностите за развитие на сътрудничеството между двете страни, каза Петър Стоянов пред журналистите.
България следи всичко, което става в Южна Сърбия, и прявява категоричнно неразбиране към дейността на албанските терористи и подкрепя хладнокръвието на управляващите в Югославия за решаване на ситуацията с мирни средства, посочи българският президент.
Воислав Кощуница съобщи, че в разговора си двамата президенти са анализирали ситуацията и в Южна Сърбия и в Косово.
Двамата президенти изразиха на пресконференцията подкрепа за приетата вчера от Съвета за сигурност на ООН резолюция, в която съветът осъди насилието на етнически албански екстремисти в южна Сърбия и призова групите им да бъдат разформировани и да напуснат района.
Днешната работна среща между Петър Стоянов и Воислав Кощуница е по инициатива на българския президент.
Петър Стоянов е първият действащ президент, който посещава Югославия и се среща с българите от Западните покрайнини.
На път за Ниш по-рано днес държавният глава спря в центъра на Димитровград /Цариброд/, където се бяха събрали над 2000 души.
Петър Стоянов посрещнат от над 2000 души в Цариброд на път за Ниш.
На път за Ниш президентът Петър Стоянов спря в центъра на Цариброд, където се бяха събрали над 2000 души.
Българският държавен глава е бил приветстван от кмета на града.
Петър Стоянов е говорил пред събралите се на площада граждани.
Пътувам за Ниш да изразя пред президента Кощуница много ясното желание на България и на българския народ да живеем заедно в мир и разбирателство, да си помагаме в трудните моменти, да споделяме едни и същи цели и идеали, е казал президентът в краткото си слово.
Петър Стоянов ще има днес в Ниш, Съюзна република Югославия, среща с югославския си колега Воислав Кощуница.
Двамата ще разискват обстановката в Югославия и в района и двустранните отношения.
Сега е най-подходящият момент за съвместни проекти между България и Македония, смята президентът Петър Стоянов.
Настоящият момент е много благоприятен за реализиране на българо-македонски проекти, защото двете страни могат да разчитат на финансиране от Западна Европа.
Това каза президентът Петър Стоянов при срещата си с македонския външен министър Сържан Керим, който е на официално посещение в България.
Изграждането на Коридор №8 и на Коридор №10, както и на на други инфраструктурни проекти, са били тема на разговорите между Петър Стоянов и Сържан Керим.
Коридор №8 е гръбнакът на Балканите, отбеляза след срещата македонският външен министър.
Сържан Керим съобщи, че с българския президент са обсъдили строежа на железопътни линии между България и Македония, които по думите му могат значително да улеснят минаването през българо-македонската граница.
Петър Стоянов и Сържан Керим са дискутирали възможностите България и Македония като съседни държави да помагат за сигурността на Балканите, както и да работят за икономическия и политическия просперитет.
Събеседниците са обсъдили двустранните отношения, приближаването на България и на Македония към ЕС и към НАТО, сътрудничеството в региона, каза Сържан Керим.
Отпадането на визовия режим за България е плод на съвместните усилия на Франция и България, смята френският президент Жак Ширак.
Отпадането на визовите ограничения за България е знаменателно със символичното си значение и с практическото си значение за българските граждани, този резултат беше постигнат с взаимните усилия на България и на Франция - това се казва в писмо на френския президент Жак Ширак до българския президент Петър Стоянов.
В писмото Жак Ширак изразява радостта си от решението на Съвета на министрите на правосъдието и на вътрешните работи на ЕС и от това, че то е било взето по време на френското председателство.
По време на своето председателство Франция направи доста усилия, за да се достигне до благоприятно за всички решение, се казва в писмото.
В процеса на разширяване на ЕС България отбеляза нов успех, пише Жак Ширак до Петър Стоянов.
Президентът Петър Стоянов ще се срещне с югославския президент Воислав Кощуница в Ниш.
Българският държавен глава ще посети град Ниш, Съюзна Република Югославия в сряда.
Там президентът Петър Стоянов ще се срещне за втори път и ще разговаря с югославския президент Войслав Кощуница.
Стоянов и Кощуница ще обсъдят широк кръг въпроси, но във фокуса на разговорите ще бъде сътрудничеството между България и Югославия - особено в областта на общите транспортни проекти, подобряване възможностите за преминаване на български и югославски граждани през общата ни граница, както и положението в региона.
Тази среща беше предложена на г-н Кощуница от българския президент по време на първата среща между двамата държавни глави на 25 октомври в Скопие, където се състоя заседанието на държавните и правителствени ръководители на страните участнички в процеса на сътрудничество в Югоизточна Европа.
Президентът Петър Стоянов беше гост на университета "Паисий Хилендарски" в Пловдив"Началото на преговорите ни за членство в ЕС, падането на визовия режим и последните решения от срещата в Ница са неща, които не могат да не радват всеки българин", заяви държавният глава пред студентите и преподавателите от Пловдив, които се бяха събрали в сградата на университета.
Президентът направи преглед на събитията след Втората световна война, довели до изолацията ни от голямото семейство на Европа.
Да - либерална демокрация, да - пазарна икономика, но не можем ли всичко това да го свършим сами.
"Не - не можем, би ни отнело много време, а ние го нямаме, трябва да бързаме", заяви Президентът.
"Човекът се различава от животните по това, че трупа историческа памет, че може да се възползва от опита на другите, които са свършили нещо преди него", допълни г-н Стоянов.
Либералната демокрация се отличава с това, че отговорностите в държавата са разхвърляни и че съществуват предпоставки за контрол на всички равнища.
Критикувайте ни нас, политиците, критикувайте ни смело, особено сега когато сте млади и смели.
"По-късно ще ви бъде по-трудно защото ще бъдете, искайки или не, принудени да се съобразявате с повече условности - семейство, работа", обърна се към студентите Президентът.
Проблемът с досиетата беше един от първите въпроси, които му бяха зададени.
Имам собствено мнение по въпроса, но ще изчакам нещата да се подложат на разширен обществен дебат, преди да се стигне до законопроекта за отварянето им.
Необходимо е да се действа много предпазливо, така че досиетата да бъдат отворени, без да се разруши агентурата на разузнаването.
"Не бива да се бърза, трябва да се проучи опитът на другите източноевропейски държави, които вече минаха по този път", каза президентът.
Президентът Петър Стоянов се срещна с ръководствата на БСДС и НДПС.
Българският социалдемократически съюз и Националното движение за права и свободи са за пряко гласуване за държавен глава.
Това обявиха лидерите на двете партии Йордан Нихризов и Гюнер Тахир след последователните срещи на БСДС и НДПС с президента Петър Стоянов днес.
Двете партии са представили пред президента Стоянов идеите си за избирателния закон във връзка с предстоящото му внасяне в парламента.
БСДС смята, че трябва да бъде намалена бариерата за влизане в НС, каза Йордан Нихризов.
НДПС подкрепя сегашната 4-процентна бариера, съобщи Гюнер Тахир.
Според него евентуалното й понижаване с 1-1,5 на сто би било добро, защото ще даде възможност на повече политически партии да имат мандати в Народното събрание.
Ръководството на БСДС е информирало президента за искането и за премахване на заплащането на бюлетините, което Йордан Нихризов определи като недемократично.
Според НДПС бюлетините трябва да бъдат бели, с номер.
Проблемът около второто четене на Закона за званията в областта на науката и изкуствата и образователната научна степен доктор е поставил днес президентът Петър Стоянов на заседанието на обществените съвети по националното развитие и по културата.
Това съобщи след заседанието председателят на БАН акад. Иван Юхновски.
Според него единодушно е било становището на представителите на двата съвета, че премахването на втората научна степен доктор е неприемливо.
Акад. Юхновски смята, че докторската степен трябва да се запази, защото това е степента, която дава възможност за най-ярко изявяване на личните творчески способности.
Предложението за премахване на докторската научна степен е заложено в проектозакона за научните знания, приет от Народното събрание на първо четене през октомври т.г.
В момента проектозаконът се гледа за второ четен в парламентарната комисия по образованието и науката.
Ректорът на СУ "Св. Климент Охридски" проф. Боян Биолчев изрази мнение, че свръхпроизводството на професори в България може да се превърне в "мина със закъснител".
Според проф. Биолчев лесното даване на професорско знание не е подходящо за нацията в този исторически момент.
Професор Биолчев припомни, че в момента изключително актуален е проблемът акредитацията на висшите учебните заведения.
Европа трудно ще ни приеме със 48 ВУЗ-а, допълни ректорът на СУ.
Темата на днешното заседание на двата обществени съвета при президента бе защитата и развитието на българската национална интелектуална собственост.
Присъстващите са били запознати с целите и задачите на Националната асоциация за интелектуална собственост /НАИС/, която бе учредена на 7 ноември.
Представителят на НАИС/ Борислав Борисов се ангажира днес асоциацията да излезе с конкретни становище по всички въпроси поставени на днешното заседание.
Президентът и премиерът разговаряха тази сутрин.
Президентът Петър Стоянов и премиерът Иван Костов разговаряха тази сутрин.
Президентът Стоянов заяви пред журналисти след срещата, че са били обсъдени по-координирани действия на българските институции сред решенията на срещата на държавните и правителствените ръководители на страните членки на Европейския съюз в Ница.
България влиза в нов етап след решенията на ЕС в Ница, исках да поговорим точно за това, посочи президентът.
В отговор на въпрос Стоянов каза, че на срещата му с премиера не е била обсъждана идеята на представители на Демократическата партия за промени в конституцията, според коите президентът ще се избира от парламента, а не както е сега- с пряко гласуване.
Не сме говорили на тази тема, имахме много малко време, каза Стоянов.
Според него това не е най-сериозното нещо, което трябва да се коментира в момента.
Pазговорът на президента и премиера е продължил близо половин час.
Президентът прие акредитивните писма на новоназначените посланици на Венецуела и на Ливан у нас.
Президентът Петър Стоянов прие днес акредитивните писма на новоназначените посланици у нас на Венецуела - Боанерхес Салазар Муньос, и на Ливан - Нелхем Назри Мисту.
Новият посланик на Венецуела е завършил право, има магистърска степен по икономика и управление на петрола.
Започва дипломатическата си кариера през 1975 г.
Заемал е дипломатически постове в Колумбия и Мексико.
В периода 1993 - 1996 г. е бил посланик в Ямайка, след което е генерален директор на Националната комисия за борба с наркотиците.
Новоназначеният посланик на Ливан у нас е завършил право и политически науки.
Бил е посланик на страната си в Москва, Рим, Бон.
Петър Стоянов: Ако президентът се избира от парламента, а не пряко от хората, българската демокрация ще се превърне в партокрация.
Ако президентът се избира от парламента, а не пряко от народа, това ще бъде изключително против интересите на младата българска демокрация и тя ще се превърне в партокрация.
Така президентът Петър Стоянов коментира днес пред журналисти в Конституционния съд публикация с столичен вестник, според която идеята е залегнала в проект за промени в конституцията, огласен на заседание на Върховния съвет на Демократическата партия, чийто лидер е Александър Праматарски, министър без портфейл в правителството на ОДС.
Депутатите се избират от т.нар.пропорционални листи, т.е.хората не гласуват пряко за тях, президентът е единственият национален политик, за когото се гласува пряко, и това му дава кураж да казва онова, което мисли, да защитава национално отговорни тези, аргументира се президентът Стоянов и уточни, че не свързва въпроса със своята лична съдба.
Моят вече изострен политически нюх очакваше подобно предложение, защото повечето българските политически партии в последните месеци се надпреварваха да окайват президента, че има малко правомощия, че тези малки правомощия не го правят ефикасен първи човек в държавата, коментира Стоянов.
Според него правомощията на президента никак не са малко, когато става въпрос за съдбоносни за България политически решения.
Ако пък са малко, увеличете ги, призова партиите Стоянов.
80 на сто от студентите смятат, че президентът Петър Стоянов се интересува в най-голяма степен от проблемите на студентите.
Националният център за изучаване на общественото мнение /НЦИОМ/ направи в Деня на отворените врати анкета сред над 1700 студентите, дошли на традиционния осмодекемврийски купон,организиран от президента.
Студентите трябваше да отговорят на въпроси за студентския живот, за бъдещите си очаквания след завършване на образованието си, за мечтата си в навечерието на новото хилядолетие, за личните си очаквания по повод падането на визите за Европейския съюз.
Анкетата беше обработена от експертите от НЦИОМ.
В класацията на най-популярните политици сред студентите следват Иван Костов /21 %/, Стефан Софиянски /17 %/, Надежда Михайлова /13 %/, Димитър Димитров /3 %/, Любен Дилов-син /2 %/, Красимир Каракачанов /2 %/, Ж. Ганчев, Венцислав Димитров и Йордан Соколов с по 1%.
10% от студентите са на мнение, че няма политик, който да се интересува от проблемите на хора като тях.
В навечерието на новото хилядолетие 19 % от българските студенти мечтаят за професионална реализация, други 15 % свързват мечтите си с това България да стъпи на краката си и хората да живеят по-добре.
Повече любов и човечност между хората, по-малко злоба и завист си пожелават 12 %.
7 % биха желали да живеят в свят без войни, свят на любов и щастие.
7 % мечтаят за висок стандарт, 6 % си пожелават да могат да се реализират в България, да не им се налага да напускат родината си, са изводите от изследването.
Студентите с по-висок материален стандарт мечтаят преди всичко да се реализират професионално.
България да се оправи и хората да заживеят по-добре е мечта както на по-бедните, така и на по-заможните студенти.
За последните две години леко намалява делът на студентите, които прекарват свободното си време с приятели /от 57 % на 50 %/.
Намаляват също така дяловете на посещаващите заведения и гледащите телевизия в свободното си време.
С 14 % расте делът на студентите, които слушат музика в свободното си време, с 8 % повече са онези, които посещават театри, концерти и изложби.
Студентите днес в по-голяма степен се стремят да посвещават свободното си време на дейности, които помагат за личностното из развитие: спорт, четене на книги, общуване с приятели, според изследването.
Важно е обаче уточнението, че повечето от тези дейности се практикуват от по-заможните студенти.
Младите живеят със съзнанието според изследването, че външният им вид и това да имат пари допринася за проспериране, но не абсолютизират тези ценности, а по-скоро ги поставят във второстепенна позиция.
Професиите, които според студентите дават най-голяма възможност зав кариера в България са : юрист /26 %/, политик /13.5 %/, икономист /12 %/, програмист /9 %/, лекар /5 %/, бизнесмен /3 %/.
Най-голяма възможност за кариера в чужбина според студентите дават компютърен специалист /39 %/, лекар /8 %/, юрист /6 %/, икономист /7 %/ и дипломат /6 %/.
Според студентите най-ценните качества на младите хора днес са интелигентност /68 %/, отговорност /35 %/, честност /30 %/, амбициозност /23 %/, широкомислие /21 %/, предприемчивост /21 %/.
Най-голям ръст за последните две години има преценката за важността на отговорността като ценно качество на младите хора /ръст с 11 %/.
С 6 % са повече ценящите амбициозността.
Със 7 % расте делът на респондентите, които ценят високо интелигентността.
Същевременно с 10% намаляват хората, за които честността е ценно качество.
Отговорността се цени в по-малка степен от хората, които живеят добре.
Бедните пък ценят в най-голяма степен интелигентността.
Най-често студентите дават подкуп за вземане на изпит /81 %/.
Следва даването на рушвет за настаняване в общежитие /63 %/.
За последните две години този дял е нараснал с 20 пункта.
Със 7 % пункта е нараснал делът и на онези, които плащат за прехвърляне в друга специалност.
Студентите свързват присъединяването на България към ЕС преди всичко с това да могат да пътуват където си поискат /80 %/.
Лично за себе си те очакват също така и да работят много повече, но и да получават значително повече пари /75 %/.
63 % гледат на евроинтеграцията на България като на възможност да повишат значително личното си самочувствие.
Повече от половината от анкетираните биха желали да влезем в ЕС, за да могат да планират бъдещето си и в частност обучението си в чужбина.
В тази картина се вписва и делът на 49 %, които очакват след влизането ни в ЕС да работят в страната, в която желаят.
Младежите, които биха имали затруднения с адаптацията към европейския начин на живот са 4 %.
Повече от 2 500 студенти се отзоваха на поканата да отпразнуват 8 декември с президента Петър Стоянов.
Петокурсничката от факултет "Българска филология" на СУ "Св. Климент Охридски" Ина Тодорова стана победителка в конкурса "Моята президентска реч".
Тя бе избрана сред петимата кандидати, които говориха днес в деня на отворени врати на "Дондуков" 2 по темата "Безвизовият режим - по-добрият начин да живеем в България".
"Признавам, че темата е малко парадоксална, в същото време тя е съвсем истинска затова, защото в изказванията чух онова, което ухото ми отдавна искаше да улови", каза президента Стоянов.
"А то е, че вдигането на визовия режим, възможността за свободно пътуване ще бъде стимул на младите българи да пътуват, да учат, да разглеждат, да работят, да следват навън и пак да се връщат в България, там където камъкът най-много си тежи на мястото", допълни той.
Според мен парадоксът на темата "Безвизовият режим по-добрият начин на живеем в България" е дебелото въже, което ни тегли към България, което ни прави българи.
"Това въже ни опъва по-силно и котвата влиза по-дълбоко в българска земя, когато напуснете границите на България", каза президентът.
Наградата на победителя е да пътува следващата година до Рим заедно с българската делегация за 24 май.
Поощрителни награди получиха и останалите участници в конкурса.
Малко след девет часа президентът Петър Стоянов посрещна първите студенти - над 1000, които дойдоха на Дондуков 2 в "Деня на отворените врати".
За четвърти пореден път държавният глава кани всички студенти забавляват, да пеят и танцуват с едни от най-известните български изпълнители.
Държавният глава показа на студентите Гербовата и Заседателната зала, Залата за срещи на четири очи и своя кабинет, където всички желаещи имаха възможност да седнат в стола на президента.
След конкурса студентът от Художествената академия Кирил Гергов подари на президента изработената от него герб от орехово дърво с месингови орнаменти.
Под звуците на "О, дарлинг" - един от хитовете на Бийтълс Петър Стоянов танцува с победителката в конкурса "Моята президентска реч".
Една от изненадите на купона бе появата на алтернативния президент - в изпълнение на актьора Христо Мутафчиев/известен на българския зрител като доктор Томасян от сериала на БНТ "Болница на третия етаж".
Завърши официалното посещение на президента Петър Стоянов в Република Гърция.
Президентът Петър Стоянов смята, че отношенията между България и Гърция са в такава фаза, когато драматични новини не могат да се очакват.
Българският държавен глава заяви това днес при връщането си от двудневно официално посещение в Гърция.
Според Петър Стоянов контактите между България и Гърция са типични за две европейски държави - чести, делови и прагматични.
Президентът определи отношенията между България и Гърция като балансирани, канализирани, приятелски и открити.
Никога не забравяме, че Гърция е единствената ни съседна държава, която е член на Европейския съюз и НАТО, и това определи отношенията ни с Гърция като стратегически, каза Петър Стоянов.
От неговите разговори с гръцките му събеседници президентът акцентира върху гръцкия национален план за възстановяване на Югоизточна Европа и възможностите са финансиране на съвместните инфраструктурни проекти.
Говорихме за възможностите този план и Пактът за стабилност да се не застъпват, да можем по най-добрия начин да реализираме своите националните интереси и интересите на района, каза Петър Стоянов.
Петър Стоянов: "Няма открити въпроси по отношение на реализацията на двустранните проекти с Гърция".
"Няма открити въпроси по отношение на реализацията на двустранните проекти с Гърция, налице е политическа воля, другото е въпрос на детайли", заяви българският президент Петър Стоянов, който е на официално посещение в Гърция.
Днес българският държавен глава посети древния Коринт, където радушно бе посрещнат от префекта и кмета на града.
Президентът Стоянов олицетворява решимостта за промяна на региона, изтъкнаха при посрещането домакините.
Те подариха на президента копия от съдове от Коринтския музей, единият от които с изображение на Херкулес.
Пред журналисти Стоянов каза, че България високо цени гръцкия план за възстановяване на Балканите.
Той смята, че трябва да се помисли как най-рационално да бъдат финансирани програмите по изпълнение на този план.
Стоянов посочи, че гръцките му събеседници не са изразявали никакви притеснения от изваждането на България от шенгенския списък.
Той обаче смята, че големият проблем за България е ниският жизнен стандарт, който кара хората да губят чувството си за перспектива, но вярва, че това ще бъде преодоляно.
Визитата на президента приключва днес.
"Произвеждали сме история, да произвеждаме и блага", призовава Петър Стоянов в интервю за Елефтеротипия"Произвеждали сме история, да произвеждаме и блага" - под това заглавие атинският вестник Елефтеротипия помества обширно интервю с българския президент Петър Стоянов, който е на официално посещение в Гърция.
В интервюто Петър Стоянов се спира на различните инфраструктурни проекти и по-специално на изграждането на гранични обекти, пътни връзки и нефтопровода Бургас-Александруполис.
Той изтъква забавянето на реализацията на проекта Бургас-Александруполис и посочва, че в края на декември ще бъде направен преглед на постигнатите договорености относно изпълнението на проекта.
"Нямаме амбиции да играем никаква роля между Гърция и Турция", пояснява по-нататък в интервюто президентът.
Той се спира на въпроса за мюсюлманското малцинство в България, като подчертава, че "вътрешните разногласия не бива да се превръщат в разногласия между различните националтности".
По въпроса за Балканите президентът Стоянов отбелязва, че "общият интерес ще ни обедини".
"Произвеждали сме история, време е да произвеждаме и блага", посочва Петър Стоянов.
За отношенията на България с Македония българският президент посочва, че те ще бъдат оценени от историята.
На въпрос дали има българско малцинство на Балканите и в кои части на района, Петър Стоянов посочва, че в източна Сърбия има българско малцинство и че зачитането на правата на това малцинство е изключително важно.
Отдавам голямо значение на срещите си с президента Константинос Стефанопулос и с премиера Костас Симитис.
Обсъдихме широк спектър от въпроси на двустранните и европейски отношения.
"Това са срещи между хора, които се познават и чиито възгледи по определени въпроси съвпадат", казва президентът Стоянов.
Той подчертава, че от голямо значение за Гърция и България е демократичното развитие на региона без военни конфликти.
По-нататъшната демократизация на Балканите може да настъпи чрез икономическо развитие.
"Нашите страни могат да играят голяма роля за развитието и реализацията на големите обекти на Балканите", изтъква българският президент.
Вестникът припомня, че президентът Стоянов е избран през 1997 г. с голямо мнозинство.
Елефтеротипия го представя като надпартиен, реформатор, динамичен и отбелязва, че преизбирането му се смята за сигурно.
Визитата на българския президент в Гърция е сред външнополитическите акценти на днешните атински вестници.
Визитата на българския президент Петър Стоянов в Гърция е сред външнополитическите акценти на всички сутрешни атински вестници.
Атина и София превъзмогнаха трудностите около петролопровода Бургас-Александруполис - под това заглавие вестник Катимерини информира за посещението на българския държавен глава в Гърция, за разговорите с гръцкия му колега Константинос Стефанопулос и премиера Костас Симитис с оценката, че двете страни са постигнали договореност по въпроса за изграждането на петролопровода Бургас-Александруполис.
Катимерини цитира Симитис, че са преодолени всички съмнения относно необходимото количество петрол, който ще се транзитира от Русия.
Вестникът изтъква, че въпросът за визите за български граждани вероятно ще бъде разрешен през месец март, когато се очаква Европейската комисия да издаде регламент за прилагане на изискванията в рамките на Шенгенските договорености.
Посочва се, че министрите на обществения ред и на вътрешните работи на двете страни ще се срещнат, за да уредят детайлите по въпроса.
Катимерини отбелязва, че на разговорите Стоянов-Симитис са били засегнати въпроси във връзка с изграждането на различни инфраструктурни проекти и по-специално откриването на новите контролно-пропускателни пунктове, моста между Промахон и Кулата и автомагистрала Струма.
Изтъква се, че разговорите са засегнали и обстановката в Югославия и Косово и че двете страни са се съгласили, че демократизирането на Югославия е предпоставка за мира и стабилността в района.
Вестник Експрес от своя страна акцентира на финансовата подкрепа, която Гърция ще окаже на България за изграждането на инфраструктурни проекти.
Вестникът пише, че първата позиция на Гърция в Европейския съюз за изваждане на България от негативния визов списък е изиграла определяща роля.
Вестник Ексусия извежда в заглавие гръцката финансова помощ за България, като припомня, че тя възлиза на 60 милиона долара и е по линия на гръцкия план за възстановяване на Балканите.
Вестникът отбелязва също, че на разговорите на българския президент в Атина е било постигнато сходство в становищата, че е необходимо да бъде ускорено реализирането на инфраструктурните проекти.
Вестник Имерисиа се спира също на въпроса за петролопровода Бургас-Александруполис като изтъква констатацията на Стоянов и Симитис, че този обект е от голямо значение за двете страни и въпреки трудностите може да бъде реализиран.
Цитират се думите на българския президент, че всички, които участват в този обект, могат да спечелят от него и че това е най-добрата гаранция, че обектът ще се реализира.
Информации за визитата на Стоянов публикуват и останалите сутрешни вестници - Вима, Нафтемборики и Авги, като поместват и снимки на президента със Стефанопулос и Симитис и акцентират върху приятелската и сърдечна атмосфера, при която протичат разговорите на българския държавен глава.
Вчера Стоянов е дал изявления за Елефтеротипия и интервю за частния телевизионен канал Антена.
Петър Стоянов разговаря и с гръцкия премиер Симитис по време на официалната си визита в южната ни съседка.
Планира се министрите на вътрешните работи на България и Гърция да се срещнат, за да обсъдят въпроси, свързани с изваждането на България от негативния визов списък на ЕС, съобщи гръцкият премиер Костас Симитис на пресконференция след разговора си днес в Атина с българския президент Петър Стоянов.
Той каза също, че през март Европейският съюз ще представи регламент за окончателното уреждане на визовия въпрос.
Българският президент е на официално посещение в Гърция.
Това е първата му визита в страна от ЕС след решението за отпадане на визите за български граждани.
Петър Стоянов благодари за ясната позиция на Гърция по този въпрос.
Решението за визите е особено важно за България в социален смисъл и съм убеден, че то ще улесни занапред отношенията между нашите две страни в областта на бизнеса, каза Стоянов.
Гърция не се опасява от премахването на визи за българите, защото, ако се страхуваше, нямаше да се присъедини към решението за отпадането на визовите ограничения, заяви гръцкият премиер в отговор на журналистически въпрос.
Инфраструктурни проекти и обстановката в Югославия и Косово бяха основните теми на разговорите на президента Петър Стоянов с гръцкия премиер Костас Симитис.
Обща е позицията ни, че демократизацията в Югославия трябва да продължи и че резолюция 1244 на Съвета за сигурност на ООН за Косово е рамката, която трябва да се приложи за разрешаване на проблема, каза Симитис на пресконференцията.
Петър Стоянов приветства започналите процеси на демократизация в Югославия и изрази надежда, че този процес ще продължи, тъй като това е благоприятно за стабилността в региона.
Гръцкият премиер отбеляза, че днешната му среща е втора с Петър Стоянов в Гърция, което показва, че отношенията между двете страни се развиват нормално и приятелски.
Българският президент и гръцкият премиер са обсъдили днес въпроси на двустранното сътрудничество, Пакта за стабилност, въпроси, свързани с гръцкото финансиране за реализиране на проекти в България по линия на гръцкия план за възстановяване на Балканите, съобщи Костас Симитис.
Гърция отпуска 60 милиона долара на България за реализиране на такива проекти.
Симитис изрази надежда, че до края на декември ще бъдат определени програмите, които ще се финансират.
Високо ценим гръцкия план за възстановяване на Балканите, който включва проекти, финансирани от Гърция, по линия на Пакта за стабилност и съвместно финансирани, каза Петър Стоянов.
От инфраструктурните проекти двамата са обсъдили нефтопровода Бургас-Александруполис, работата по пункта Кулата - Промахонас и автомагистралите Струма и Люлин.
Те са приветствали напредъка, постигнат досега за реализация на проекта за нефотопровода и смятат, че са отпаднали съмненията дали Русия ще може да осигури достатъчно количество нефт.
Петър Стоянов изрази убеждение, че инфраструктурните проекти имат голямо значение за двете страни и каза, че реализацията им е въпрос на технология.
Няма съмнение, че всички, които участват в реализирането на проекта Бургас - Александруполис, ще спечелят, каза Стоянов.
В разговорите са били засегнати също въпроси за изграждане на три ГКПП по общата ни граница.
По-рано днес Петър Стоянов разговаря с гръцкия си колега Константинос Стефанопулос.
Между България и Гърция няма политически проблеми, двете страни искат да бъде ускорено реализирането на инфраструктурните обекти от взаимен интерес.
Между България и Гърция няма политически проблеми.
Двете страни искат да бъде ускорено реализирането на инфраструктурните обекти от взаимен интерес.
Това заявиха президентите на България и Гърция Петър Стоянов и Константинос Стефанопулос на пресконференция след срещата си в Атина тази сутрин.
Петър Стоянов е на официално посещение в Гърция.
Това е първа визита на българския президент в страна от ЕС след решението за отпадане на визите за български граждани.
На разговора си със Стефанопулос Петър Стоянов благодари за ясната и категорична позиция на Гърция по този въпрос.
Колкото по-скоро приключи процедурата за отпадане на визите, толкова повече полза ще имат и двете страни, каза на пресконференцията Петър Стоянов.
Нашите гледни точки за ситуацията в района съвпадат и това може да способства за реализирането на политиката на ЕС на Балканите, добави президентът.
На журналистически въпрос опасява ли се Гърция от изваждането на България от визовия списък, гръцкият президент каза, че това е мярка, която ще улесни българите в контактите им с ЕС.
Що се отнася до опасението от наплив на българи в Гърция, той смята, че този въпрос ще се уреди с новия законопроект, внесен от правителството в парламента, по който се води дебат.
Този въпрос ще бъде уреден в духа на тясното сътрудничество между двете страни, посочи гръцкият държавен глава.
България и Гърция вярват, че техните отношения представляват основа за укрепване на стабилността в региона, каза също гръцкият президент.
Той съобщи, че на срещата си днес двамата президенти са обсъдили обстановката в Югославия и Косово и мненията им съвпадат напълно относно политиката, която трябва да се води в района.
Политиката на оси на Балканите е безвъзвратно отминала, подчерта Стефанопулос, който изрази надежда, че сътрудничеството между България и Гърция ще обхване и другите страни в региона.
На срещата днес са били обсъдени въпроси на двустранното сътрудничество от взаимен интерес, като специално място е било отделено на желанието за ускоряване на реализацията на инфраструктурните проекти.
Забавянето им се дължи преди всичко на бюрократични и процедурни трудности, според Стефанопулос.
Петър Стоянов съобщи, че предстоят срещи на експерти, които ще разискват подробностите за ускоряване на инфраструктурните обекти.
Българският президент благодари за гръцката подкрепа за инфраструктурните обекти, отнасящи се до България, по линия на Пакта за стабилност в Югоизточна Европа и в рамките на гръцкия план за възстановяване на района.
Констатирахме, че реализацията на тези обекти зависи от политическата воля и от ситуацията в района, добави той.
Петър Стоянов съобщи, че сред обсъжданите въпроси са били петролопроводът Бургас - Александруполис и водите на река Места - въпроси, които спадат към най-актуалната част на сътрудничеството между двете страни.
Той отбеляза, че има воля тези въпроси да бъдат решени.
На пресконференцията Петър Стоянов пожела успех на Олимпийските игри, които ще се организират в Атина през 2004 година.
Петър Стоянов пристигна на двудневно официално посещение в Гърция.
Българският президент Петър Стоянов бе посрещнат днес пред президентския дворец в центъра на Атина от гръцкия си колега Константинос Стефанопулос.
На специална тържествена церемония, на която войници от националната гвардия отдадоха почести на държавен глава, президентът Стоянов бе представен на държавното, правителственото и военното ръководство на Гърция.
Петър Стоянов пристигна днес на двудневно официално посещение в Република Гърция по покана на гръцкия президент Константинос Стефанопулос.
Програмата от днешния ден на посещението включва разговори на президента Стоянов с гръцкия му колега Стефанопулос, с премиера Костас Симитис, с председателя на парламента Апостолос Какламанис, с кмета на Атина Димитрис Аврамопулос и с лидера на главната опозиционна партия Нова демокрация Константинос Караманлис.
Петър Стоянов ще присъства и на среща на производителите на вина и на представители на български курорти и туроператорски фирми в гръцката търговска камара.
Очаква се разговорите да обхванат широк кръг от въпроси, свързани с настъпилите промени на Балканите и в частност в Югославия, отношенията на страните от региона с ЕС и НАТО, както и въпроси на двустранното сътрудничество по реализацията на различни регионални проекти, като по-нататъшното изграждане на трите КПП-та по общата ни граница, петролопровода Бургас-Александруполис, изпълнението на Пакта за стабилност и други.
Визитата на президента Стоянов се осъществява след решението на Брюксел за изваждане на България от Шенгенския негативен списък.
Вероятно тя ще бъде повод Гърция да препотвърди нееднократно изразяваната от нея подкрепа за присъединяване на България към евроатлантическите структури.
В рамките на посещението министърът на регионалното развитие Евгени Чачев ще има срещи с гръцките министри на околната среда, на вътрешните работи, на икономиката и за Македония и Тракия, с които ще разисква инфраструктурни проекти от взаимен интерес.
През втория ден на пребиваването си в Гърция Петър Стоянов и придружаващите го лица ще посетят древния Коринт.
Гръцките медии окачествяват визитата на българския президент в Атина като поредна важна стъпка към укрепване на традиционно добрите българо-гръцки отношения.
В днешния печат се цитират и дадените от Петър Стоянов изявления за гръцката агенция АНА, в които той придава голяма значение на визитата си в съседна Гърция.
България в Шенгенското пространство - с тази оценка изданията припомнят още и за решението на министрите на вътрешните работи и на правосъдието от ЕС за отпадане на визите за българските граждани, пътуващи в страни от ЕС.
"За българските граждани всъщност Берлинската стена пада днес", заяви президентът Петър Стоянов в реч пред парламента по повод решението на Съвета на министрите на вътрешните работи и на правосъдието на Европейския съюз България да бъде извадена от негативния визов списък.
Според президента Петър Стоянов за българските граждани Берлинската стена пада днес.
Той заяви това пред депутатите в парламента в изявлението си по повод решението на Съвета на министрите на вътрешните работи и на правосъдието на Европейския съюз България да бъде извадена от негативния визов списък.
"За мнозинството от българския народ, лишен от много други права и най-осезаемо от правото си да пътува зад граница, свободата - рухването на комунизма, вдигането на желязната завеса, реализирането на европейската идея беше свързано със свободното и безпрепятствено пътуване по света", каза държавният глава.
"За голяма част от българите възможността, не дори реализирането на тази възможност, а абстрактната възможност да пътуваш свободно по света, беше олицетворение на свободата на човешката личност и нейното достойнство", смята още президентът.
"Ето защо решението на министрите на вътрешните работи и на правосъдието на ЕС бележи краят на един важен исторически период от най-новата ни история", каза президентът.
Според него днешното решение за премахването на визита има изключително важно психологическо значение за българския народ, за българските граждани и за българските политически сили.
"Това показва, че посоката, по която сме тръгнали, е правилната посока", каза Петър Стоянов.
"Трябва да признаем, че ако има нещо, което е заседнало най-трайно в българска народопсихология в последните 50-60 години, е синдромът на сбъркания път", допълни той.
"Уважаеми граждани на България, този път пътят не е сбъркат - това е пътят, по който трябва да върви България", заяви президентът.
"Вдигането на шенгенската визова завеса има в психологически план и още едно важно значение, а то е, че големите цели могат да се постигат, само когато има разбирателство и съгласие между основните политически сили в България", каза държавният глава.
Президентът смята, че е абсолютно недопустимо и нерегламентирано да бъде подслушван който и да е български гражданин, още по-малко действащи политици и магистрати.
Президентът смята, че е абсолютно недопустимо нерегламентирано да бъде подслушван който и да е български гражданин, още по-малко действащи политици и магистрати.
"За да насроча консултативен съвет по национална сигурност трябва да бъда убеден, че това, което казва г-н Чирипов", е самата истина, заяви Петър Стоянов.
"Ако е истина, че в България се подслушват магистрат, или обикновени граждани по начин, който не е регламентиран в закона, незабавно ще свикам Консултативния съвет по национална сигурност", каза Петър Стоянов.
Според него да свика съветът без да разполага с доказателства, би означавало да участва в една предизборна кампания - нещо, което той не желае да прави.
Президентът би искал в Народното събрание и в парламентарната Комисия по национална сигурност да започне дебат с главно действащо лице прокурорът Чирипов.
Според Петър Стоянов ако един прокурор, който стои толкова високо в йерархията, каже подобно нещо, то наистина заслужава тревогата на всички.
"Но нещата не трябва да бъдат просто казани, те трябва да бъдат доказани", каза президентът.
Президентът Петър Стоянов ще свика Консултативния съвет по национална сигурност по въпросите на външната политика на България.
Държавният глава съобщи това след срещата си с ръководството на ВМРО, които му предложиха тази инициатива.
Според лидера на организацията Красимир Каракачанов президентът е бил помолен да насрочи заседание на Консултативния съвет по национална сигурност по въпросите за външната политика на България и по-специално за нейната балканска политика.
Според г-н Каракачанов не са разумни тезите които напоследък се чуват, че България трябва да загърби регионалните инициативи и да насочи своето внимание към връзките и контактите, свързани единствено и само с Европейския съюз.
Президентът Петър Стоянов се срещна с министъра на вътрешните работи Емануил Йорданов, а също така с главния прокурор Никола Филчев и прокурора Николай Чирипов.
Държавният глава винаги е подчертавал, че е абсолютно недопустимо в една демократична страна да има нерегламентирано подслушване на граждани и отхвърля категорично твърденията на политици, които внушават, че президентът би могъл да има нещо общо с подобна дейност.
Петър Стоянов е убеден, че изпълнителната и съдебната власт трябва в много кратък срок да изяснят отношенията си, свързани с изявленията на г-н Чирипов, защото случаи като този подкопават доверието в българските институции.
Министърът на вътрешните работи Емануил Йорданов е уведомил държавния глава за становището на МВР по случая.
МВР не подслушва политици, това е становището на вътрешното ведомство, каза министър Йорданов.
Президентът Стоянов и вътрешният министър са разговаряли за интервютата на Николай Чирипов пред в."Труд", съобщи Емануил Йорданов.
Той определи, като "абсолютно несериозно" твърдението на прокурора Чирипов, че МВР подслушвало политици.
Мисля, че президентът е наясно със всичко, което се случва, каза вътрешният министър.
Президентът поиска информация от главния прокурор относно твърденията на завеждащия отдел във Върховната административна прокуратура Николай Чирипов, че "МВР подслушва политици".
На срещата президентът изрази загрижеността си за стабилността на държавните институции и изтъкна нуждата от укрепване на законността в страната, което е свързано пряко с приобщаването на България към общоевропейските ценности.
Президентът Петър Стоянов не изключва възможността визовият въпрос да бъде решен по най-оптимистичния за България начин.
При посещението си в Етрополе днес по повод 123-ата годишнина от освобождението на града по време на Руско-турската освободителна война президентът Стоянов изрази мнение, че на 30 ноември, на срещата министрите на вътрешните работи и правосъдието на ЕС, България може да бъде извадена от негативния визов списък безусловно - без да е необходимо да отговаря на каквито и да е въпроси.
Според държавния глава снощната новина от Брюксел, според която представители на Европейския съюз са препоръчали България да бъде извадена от негативния визов списък, може да стане реалност.
"Смятам, че каквото трябваше да бъде направено е направено и въпросът не е в последния български щурм", каза президентът.
"Не искам българските граждани да останат с впечатлението, че големите цели се постигат за един ден или за един месец", допълни той.
По повод днешни публикации в печата за подслушване на главни редактори и партийни централи държавният глава съобщи, че ще се срещне и разговаря с министъра на вътрешните работи, за да разбере точно как стоят нещата.
Не искам българското общество да бъде занимавано с неща, които на пръв поглед изглеждат доста зловещи, каза Петър Стоянов.
В отговор на журналистически въпрос Петър Стоянов каза, че не е сигурен дали ще се срещне със Симеон Втори по време на сегашното му посещение в България.
Помолен да коментира обстановката в Южна Сърбия президентът каза, че не смята ситуацията там за тревожна.
Според него обстановката там не трябва да се драматизира.
Малките градове съхраняват в най-голяма степен духа на Българското възраждане и на българските традиции, каза президентът Петър Стоянов днес в Етрополе.
Той пристигна в града по случай 123 годишнината от освобождаването на Етрополе от турско робство.
Според президента жителите на малките градове като Етрополе нямат никакви основания да се комплексират пред по-големите селища.
Впечатленията на Петър Стоянов са, че етрополци имат дух и са готови да работят за благоденствието на България.
Президентът присъства на тържествения молебен в църквата "Свети Архангел Михаил".
Такъв молебен е бил отслужен и преди 123 години при посрещането на войските на генерал Гурко в града.
Петър Стоянов посети и местния Историческия музей.
Чрез президента фирмата за обувки "Пексим", фирмата за лекарства "Софарма" и БЧК са изпратили дарения за двата интерната за бездомни деца в етрополските села Лупян и Брусен.
Президентът Стоянов обеща съдействие на работниците от "Микропроцесорни системи" в Правец.
Своевременно изплащане на дължимите по закон обезщетения и съдействие за бърза и ефективна продажба на "Микропроцесорни системи".
ЕАД в Правец са сред исканията в обръщението, което работниците от предприятието връчиха днес на президента Петър Стоянов.
Тази сутрин президентът пристигна в Правец, за да се срещне със служителите на комбината, които протестират от 8 ноември за неизплатените им близо година и половина заплати и обезщетения.
Не мога да поема никакви конкретни ангажименти, освен да направя всичко възможно да ви помогна за тези искания, които сте написали в обръщението, каза президентът на срещата си с работниците.
Това, че съм тук, говори че имам конкретно отношение към този проблем, добави Петър Стоянов.
Той уточни, че е запознат с исканията на работниците, посочени в обръщението.
Служителите на комбината го информираха за потенциалния купувач на "Микропроцесорни системи" - Жорж Гетов, българин, емигрирал в Америка преди 28 години.
Предприятието беше обявено в несъстоятелност през октомври т.г.
Работниците имат да получават между хиляда и две хиляди лева.
Европейската ориентация е защитавана със страданията на хората по лагерите и затворите след 9 септември 1944 година, смята президентът Петър СтояновъКато президент днес мога да кажа не е вярно, че България се определя като най-верният сателит на Съветския съюз и че българският народ едва ли не по своя воля влезе в съветската болшевишка орбита, каза Петър Стоянов.
Истината е, че комунизмът в България беше наложен с много страдания и мъки, допълни той.
По думите на президента Съюзът на репресираните трябва да бъде морален коректив на всичко онова, което става в България.
Според председателят на Съюза Иван Станчев Съюзът на репресираните, който винаги е подкрепят СДС и ОДС, иска не само да гласува за СДС, но и да бъде избиран.
По думите на Иван Станчев репресираните в България след 9 септември 1944 г. са 800 000 души.
Съюзът на репресираните застава зад предложението за промени в Закона за досиетата, каза Иван Станчев.
Президентът Петър Стоянов посети Института за спешна медицинска помощ "Н.И.Пирогов" по случай 100-годишния му юбилей.
Да бъде все така всеотдаен пожела президентът Петър Стоянов на колектива на Института да спешна медицинска помощ /ИСМП/ "Н.И.Пирогов".
Държавният глава посети днес института по повод неговия 100-годишен юбилей.
Президентът Петър Стоянов откри и паметната плоча в чест на 100-годишния юбилей на Института.
Точно преди 100 години през ноември 1900 г. в София се открива болницата "Червен кръст".
Първоначалната й цел е да служи за база за практическото обучение на възпитаничките на Училището за милосърдни сестри на БЧК.
Болницата има само 6 легла.
Девет години по-късно е завършена специално построената изключително модерна за времето си сграда с две отделения - вътрешно и хирургическо.
В него работят най-добрите лекари.
Лечението е предимно платено, но около 30 процента от пациентите се лекуват безплатно, като тяхната издръжка е поета от БЧК.
През 1936 г. БЧК създава "Бърза медицинска помощ", а през 1951 г. болницата "Червен кръст" става Институт за спешна медицинска помощ "Н.И.Пирогов".
Болницата носи името на изключителния руски хирург, експериментатор и новатор в областта на медицинската помощ Николай Иванович Пирогов, известен в България от времето на руско-турската война.
Президентът Петър Стоянов се срещна с представителите на Движение "Гергьовден" по тяхна молба.
На срещата от страна на "Гергьовден" присъстваха Любен Дилов-син и Петър Курумбашев.
Гостите запознаха държавния глава с резултатите изследването на Движение "Гергьовден" за престъпността и корупцията у нас, както и със своите виждания за възможните форми на противодействие на държавата срещу тях.
Политиците не успяха да внушат на хората, че сме тръгнали по правилния път, каза президентът Стоянов в интервю за bTV.
И след 10 ноември 1989 година, и след 4 февруари 1997 година българските политици не успяха да внушат на обществото, че пътят, по който България е тръгнала, е съвършено правилен.
Затова сега срещаме неразбиране на реформата и недоволство от нея.
Това каза днес президентът Петър Стоянов в интервю за предаването "В десятката" на Би Ти Ви, водено от Иво Инджев.
Демокрацията не трябва да се приема само като набор от определени демократични ценности, но и като стандарт на живот, каза Петър Стоянов и според него хората са прави да го искат.
Президентът отказа да коментира изявленията на български политици по отношение на участието на България в Пакта за стабилност в Югоизточна Европа и визовия режим, докато не бъде взето решението по визовия въпрос.
Искам да се отнеса отговорно към проблема, който засяга толкова много българи, каза Петър Стоянов.
По думите му би било глупаво България да се конфронтира с Европейския съюз или с държави от ЕС, защото това ще бъде израз на незряла политика.
България е направила твърде много, за да бъде вдигнат визовият режим, но трябва подобри и икономическия стандарт на гражданите си.
Българите са трудолюбиви, но искат да знаят, че техните усилия ще бъдат увенчани с успех, каза Петър Стоянов.
По думите му усилията на всички институции за положително решаване на въпроса са насочени към повишаване на доверието на западноевропейските партньори на България и не трябва да се възприемат като щурм, а като последователна политика.
Идеята, че аз съм въведен в правото като заместник-министър и в политиката от г-н Светослав Лучников, е съвършена неистина.
Тя е от тези твърдения, за които се казва, че са абсолютна лъжа, каза Петър Стоянов по повод изявление на депутата от СДС Светослав Лучников в пресата, че е политически баща на Петър Стоянов.
По думите му той се е запознал със Светослав Лучников през 1992 година, един ден след като е бил назначен от тогавашния премиер Филип Димитров за заместник-министър на правосъдието.
По това време Светослав Лучников е бил министър на правосъдието.
След падането на правителството Филип Димитров Лучников остана извън политическия живот, защото не беше член на нито една партия в СДС, а беше експерт в Радикалдемократическата партия, каза президентът.
По думите му на първото събрание на Националните клубове за демокрация /НКД/ след това, на които тогава той е заместник-председател, Петър Стоянов не приема предложеното му председателско място, а предлага за поста поканения за член на НКД Светослав Лучников.
Президентът Петър Стоянов поднесе венец пред Паметника на Незнайния воин по случай Празника на Българските Сухопътни войски"Войската е празнувала и в далеч по-тежки години, след война, когато България е била поделена, опожарена, опустошена, с ниско национално самочувствие - не виждам смут войската да празнува днес, когато е в процес на една солидна реформа" - така Петър Стоянов коментира днес пред журналисти празника на Сухопътните войски 19 ноември.
Петър Стоянов поднесе венец пред Паметника на Незнайния воин.
"Реформата в армията е тежка, но се приема от всички и ще завърши така, както е планирана", добави главнокомандващият.
Тържествата по повод празника, възстановен през 1992 година, продължават.
На 19 ноември се навършват 115 години от победата на младата българска войска при Сливница в Сръбско-българската война.
Програмата предвижда срещи с бивши командващи войските, награждаване на отличили се военнослужещи и цивилни лица от СуВ, кулинарна изложба, празнични илюминации в гарнизоните София, Пловдив и Сливен.
На площада в град Сливница след обяд ще се състои ритуал по връчването на представителното знаме на Сухопътните войски.
Президентът Петър Стоянов призова към пълна мобилизация и синхрон между всички органи, които се борят срещу престъпността.
Държавният глава заяви това пред журналисти, помолен да коментира вчерашният трагичен инцидент в хотел "Амбасадор".
Петър Стоянов присъства на полагането на клетва на новия конституционен съдия Живан Белчев Димитров.
Президентът съобщи, че е в постоянна връзка с органите за сигурност, а от снощи от негово име на мястото на инцидента се намира генерал Тотомиров.
Според Петър Стоянов е рано да се направят хипотези и предположение, за това кой е е отговорен за взрива.
По думите на президентът още няма окончателни данни за самоличността на двамата убити.
Запитан как тълкува призивите за предприемане на крути мерки, Петър Стоянов отговори: "Крути мерки не е нищо друго освен максимално използване на рамките, които дава законът".
Под крути мерки едва ли някой е имал предвид да бъдат прекрачени законовите граници.
"Схващам много добре притесненията на българското общество", каза президентът.
Той информира, че всеки месец получава справка от директорът на полицията генерал Васил Василев за престъпността.
Според Петър Стоянов увеличаващият се драматизъм на това, което става в момента в България, е достатъчно да стресне всеки българин.
Петър Стоянов смята, че българите искат много сериозни мерки и взаимодействие между всички органи, които се борят срещу престъпността.
Според президентът това е така, защото съдопроизводството трябва да бъде финализирано с присъди.
"Обществото остава с впечатлението, че не се стига лесно до осъдителни присъди за случаи, които в неговите очи изглеждат общо взето ясни", каза Петър Стоянов.
Той разбра от журналистите, че днес има взрив в квартал Бояна, при който е загинал човек.
Президентът съобщи, че ще има среща с на органите на МВР и следствието.
"Много важно е всички големи субекти в българския политически живот да поддържат диалог до предстоящите парламентарни избори", заяви президентът Петър Стоянов след среща с ръководството на Движението за права и свободи"Много важно е всички големи субекти в българския политически живот да поддържат диалог до предстоящите парламентарни избори", заяви президентът Петър Стоянов след среща с ръководството на Движението за права и свободи, която продължи повече от два часа.
Това беше последната от поредицата срещи на президента с парламентарно представените сили.
"Не излизам от тази среща с формула за бъдещо коалиционно правителство", заяви Петър Стоянов.
"Не съм имал за задача да бъда политическа сваха и да правя политически годежи преди изборите", каза той.
Според него това е извън дейността и визията на българския президент.
"Бих искал да има диалог и преди изборите", каза Петър Стоянов.
"Много бих искал заради предизборната тактика, България да не пропусне голямата стратегия", каза той.
"При липса на политически диалог между основните политически сили, всяка среща с президента се превръща в голямо политическо събитие", каза след срещата лидерът на ДПС Ахмед Доган.
"За нас е важно да има политически диалог и президентската институция да бъде гарант за този диалог и за очертаване полето на съгласието по отделните приоритети на страната", допълни той.
"ДПС се присъединява към усилията на президента да гарантира след изборите основните приоритети на страната да останат непроменени", каза Ахмед Доган.
Лидерът на ДПС изрази предположението, че предстоящите парламентарни избори за първи път от десет години ще дадат тон на нова коалиционна култура и политика, на нов тип обвързване между основните политически сили.
"Изяснихме си много важен въпрос - целта на моята среща не е да възстановявам коалицията, която ме е подкрепила в президентските избори, още по-малко да я възстановявам в своя полза при едни бъдещи президентски избори", каза президентът в отговор на журналистически въпрос.
"Посоката на президентските усилия е насочена днес към нормалното провеждане на изборите и към резултат, който да осигури бъдещо стабилно и демократично развитие на България", каза Петър Стоянов.
Президентът Петър Стоянов се срещна на "Дондуков" 2 с шведския министър на външните работи Ана Линд, която е на посещение у нас в рамките на обиколката си из страните кандидатки за членство в съюза.
"Приоритет по време на шведското председателство ще бъде разширяването на Европейския съюз", потвърди пред президента Петър Стоянов шведският външен министър.
"Бихме искали да потвърдим реалистичните ни очаквания за това, което предстои", каза след срещата си с Петър Стоянов, шведският външен министър.
Според нея очевидно е, че всички страни кандидатки трябва да станат членки на Европейския съюз.
"Членството на България в ЕС не е политическа емоция, а въпрос на изпълнение на критерии", каза от своя страна президентът Петър Стоянов.
Събеседниците са обсъдили и процесите на правната реформа в България.
По въпроса за изваждането на България от негативния визов списък г-жа Линд е посочила, че Швеция е оптимистично настроена, че проблемът ще се реши положително за страната ни.
Г-жа Линд съобщи, че със своя български колега Надежда Михайлова ще обсъжда по-конкретно кои глави България би искала да отвори по време на шведското председателство.
Президентът Петър Стоянов изпрати днес съболезнователна телеграма до федералния президент на Австрия Томас Клестил по повод катастрофата в тунела Кицщайнхорн.
Уважаеми г-н президент, моля Ви да приемете моите и на моя народ най-дълбоки съболезнования за най-голямата трагедия в историята на Австрия - катастрофата в тунела Кицщайнхорн.
"Като си даваме сметка за големината на Вашата и на австрийския народ болка, ние бихме искали да знаете, че скърбим заедно с Вас", се казва в съболезнователната телеграма на Петър Стоянов до австрийския президент.
Професия е много модерна дума за крал, каза Карл ХVI Густав на среща с журналисти.
Професия е много модерна дума за крал, каза шведският крал Карл ХVI Густав на среща с журналисти в СУ "Св.Климент Охридски" в отговор на въпрос дали смята, че крал е професия.
Според него точната дума за един крал е отдаденост, защото, за да бъдеш крал, се изисква да бъдеш такъв 24 часа в денонощието.
България има много приятели в Швеция, които внимателно следят процесите на развитие във вашата страна и са готови да ви помогнат по всякакъв начин, каза Карл ХVI Густав, запитан какво иска българите да знаят за страната му.
Кралят изрази очакванията си след българо-шведския бизнесфорум в столицата, на който беше гост заедно с президентът Петър Стоянов, шведските инвестиции у нас значително да се увеличат.
Помолен да коментира участието на студентите в политическия живот по света, шведският крал изрази мнение, че то е на "приливи и отливи".
Според него в момента в Европа студентите не се интересуват толкова от политика, както през 60-те години.
Като чисто любопитство определи той вчерашния си интерес към правомощията на президентската институция в България, по време на разговора си с председателя на Народното събрание.
Бизнесмени очакват посещението на краля на Швеция у нас да стане катализатор за двустранните икономически отношения.
Президентът Петър Стоянов и кралят на Швеция Карл ХVI Густав присъстваха на заключителната част на българо-шведски бизнесфорум, организиран днес от Българската търговско- промишлена палата.
Идвам тук след среща със 75 български студенти, изучаващи скандинавистика, и се надявам да използвате добре техните възможности, каза шведският крал.
Той оцени високо тяхната добра подготовка и изрази надежда те да са новите посланици на Швеция у нас.
Подготвяме ги в очакване на мирната експанзия на шведския капитал в България, каза в отговор президентът Стоянов.
Той отбеляза, че визитата на шведската кралска двойка е потвърждение, че страната ни е на прав път в извършването на реформи.
В срещата участваха представители на 16 български и 10 шведски компании.
Българската бизнесделегация се ръководи от председателя на БТПП Божидар Божинов, а шведската - от президента на Търговския Съвет на Швеция Улф Динкеншпил.
Вицепремиерът и министър на икономиката Петър Жотев, заместник-министърът на икономиката Христо Михайловски и шефът на Агенцията за чуждестранни инвестиции Георги Табаков очертаха пред шведските бизнесмени възможностите за сътрудничество.
Подкрепата на Швеция за членството на България в ЕС ще има голямо значение за сключването на дългосрочно споразумение за износ на българско вино на европейските пазари, каза Петър Жотев.
Телекомуникациите, енергетиката, промишлеността са според него сферите, в приватизацията на които шведски компании могат да участват.
Г-н Улф Динкеншпил посочи, че в момента 60 шведски фирми са представени в България и изрази очакване броят им да се увеличи.
Той изрази надежда кралската визита да стане катализатор за развитието на икономическите контакти.
Като подкрепа за развитието на българо-шведския бизнес оцени визитата Божидар Божинов.
Вицепрезидентът на Ериксон отбеляза интереса на компанията си към лиценза за втори GSM-оператор в България и изрази мнение, че България е перспективен пазар.
1,9 млн.литра българско вино се продават годишно в Швеция, съобщи президентът на System Bolaget Анитра Стийн.
България е на девето място по продажби на вино на шведския пазар.
По нейни думи са представени вина от всички ценови категории.
Най-големи са предпочитанията на шведите към червено вино, каза тя.
През 1999 г. Швеция заема около 1,04 на сто от общия стокообмен на България и 1,4 на сто от вноса и 0,5 от износа на страната.
Двете страни през миналата година са разменили стоки за 95,7 млн.щатски долара, което е най-високата стойност в двустранния стокообмен.
Нарастването в сравнение с предходната година е с 25 на сто и повече от четири пъти в сравнение с 1992 г.
Същевременно отрицателното салдо за България се е увеличило с 60,7 на сто в сравнение с 1998 г. и е било 54,5 млн.долара.
Износът за Швеция през 1999 г. възлиза на 18,8 млн.щатски, долара.
Увеличението е с 8 на сто.
Вносът нараства с около 30 на сто в сравнение с предходната година и достига 75,1 млн долара.
България изнася за Швеция най-много вина - 16,1 на сто, столове и седалки - 8,6 на сто, електрически трансформатори - 7,8 на сто, обувки - 7,7 на сто и др.
От Швеция се внасят железни руди и концентрати - 9,2 на сто, предавателни апарати - 8,7 на сто, телефонни апарати - 7,6 на сто, пътнически автомобили - 6,9 на сто и др.
Студентите по скандинавистика са посланиците на Швеция в България.
Това каза кралят на Швеция Карл ХVI Густав след срещата си в СУ "Св. Климент Охридски" със студенти и преподаватели от Факултета по класически и нови филологии и специално от специалността "Скандинавистика".
Шведският крал и съпругата му Силвия бяха поздравени от ректора на Софийския университет проф. Боян Биолчев.
Това е най-старото висше училище в България, в което и до днес остава духовното лице на България, каза в словото си ректорът на СУ.
Специалността "Скандинавистика" съществува от учебната 1992-1993 г. в отговор на интереса на българските младежи към скандинавските страни, каза доцент Богдан Мирчев - ръководител на катедрата.
По традиция и поради повече подготвени преподаватели основен език през целия курс на обучение е шведският, допълни той.
В момента в специалността има около 55 студенти и 15 преподаватели, двама от които са шведи и 1 - датчанин.
Ректорът на СУ подари на краля на Швеция фототипно издание на "История славянобългарска" в обков, изработен от тревнеската дърворезбарска школа и инкрустиран с камъни.
Крал Карл ХVI Густав връчи наградата "Артур Лундквист" на шведския преводач от български Бу Лундгрен, превел романа "Под Игото".
Кралската двойка разгледа изложбата за връзките между България и Швеция, подредена в тяхна чест в централното фоайе на университета.
Кралят на Швеция Карл ХVI Густав и съпругата му кралица Силвия посетиха Пловдив.
През втория ден от официалното държавно посещение у нас кралят на Щвеция Карл ХVI Густав и съпругата му кралица Силвия посетиха Пловдив.
Шведското кралско семейство бе посрещнато от президента Петър Стоянов и съпругата му Антонина Стоянова, които ги поканиха в една от най-интересните старинни сгради - Балабановата къща.
С подчертан интерес Техни Величества и придружаващите ги официални лица разгледаха къщата на търговеца Степан Хиндлиян.
На един от стенописите в тази красива къща е изрисуван Стокхолм, един от градовете, в които богатият пловдивски търговец е развивал успешен бизнес.
Шведската кралска двойка посети църквата "Св.св.Константин и Елена" и разгледа един от символите на Пловдив - Античния театър.
С фолклорно изпълнение на ансамбъл "Тракия" Техни Величества бяха посрещнати в известната къща "Ритора", където дегустираха български вина.
В Антовата къща в Стария град българският държавен глава даде официален обяд в чест на шведския крал Карл ХVI Густав и съпругата му кралица Силвия.
Разширяването на Изток ще бъде приоритет на Швеция по време на председателството й на Европейския съюз през 2001 година, каза кралят на Швеция.
Президентът Петър Стоянов изрази убеденост, че България и Швеция ще помогнат за сплотеността на голямото европейско семейство.
Държавният глава заяви това в тоста си на официалната вечеря в чест на краля и кралицата на Швеция, които от днес са на тридневно държавно посещение у нас.
Визитата не бе отменена, въпреки траура на кралското семейство във връзка с кончината на датската кралица-майка Ингрид.
Президентът посочи, че визитата е в момент, когато в официални отношения между България и Швеция се отбелязват важни годишнини: 150 години от откриването на първото вицеконсулство на Швеция във Варна, 100 години от подписването на първото търговско споразумение и 86 години от установяването на дипломатически отношения.
Той определи първото в историята на двете държави посещение на шведски държавен глава у нас като признание за постигнатото от България през последните години по пътя към демокрация и свободно пазарно стопанство.
Петър Стоянов определи визитата като историческа и пожела на Швеция успех в първото й председателство на Европейския съюз, което започва в началото на 2001 година.
Президентът изтъкна приноса на Швеция за развитието на най-значителните области на човешкия прогрес и приветства инициативата на Швеция през януари 2001 г. да бъде домакин на Международен форум за борба срещу нетолерантността.
Петър Стоянов припомни малко известния исторически факт, свързан с пребиваването на шведския крал Карл ХII по българските земи по време на османската управление в началото на 18 век, когато охраната на краля била поверена на българина Маринчо Бимбелов, прочут с войнската си сила.
Да поощрим разширяването на Европейския съюз на Изток ще бъде наш главен приоритет, когато Швеция поеме председателството на ЕС през първата половина на 2001 година, каза шведският крал Карл ХVI Густав в тоста си.
България даде активен принос за разведряването и сътрудничеството на раздирания от конфликти Балкански полуостров, допълни той.
В много отношения според него страната ни е образец за толерантност и мирно съвместно съществуване в тази част на Европа.
Преговорите за присъединяването на България към ЕС са важна крачка към по-добри условия на живот на българите, каза кралят и допълни, че е силно впечатлен от това как България е осъществила преход от комунизъм към демокрация.
Според шведския крал преговорите с ЕС ще помогнат за укрепване на връзките с Европа, от която България е била изолирана през столетията на османското управление и впоследствие - на комунистическото.
Той се спря на двустранните икономически отношения и подчерта, че е придружаван от бизнесделегация, в която влизат представители на най-важните шведски предприятия.
Кралят изрази надежда, че това ще помогна за разширяване на икономическото сътрудничество между двете страни.
Особено перспективно според него е сътрудничество в информационните технологии и телекомуникациите, масмесидиите, екотехнологиите и енергетиката, мебелната и леката промишленост и туризма.
България има голям потенциал като пазар за чуждестранните инвестиции, каза кралят.
Вечерята на шведската кралска двойка за първи път бе в Гербовата зала на "Дондуков" 2.
Петър Стоянов: посещението на краля на Швеция е обнадеждващ знак за България.
Посещението на краля на Швеция Карл ХVI Густав и кралица Силвия е важен, обнадеждващ знак за България и българите в момент, когато страната полага големи усилия за членство в Европейския съюз и малко преди Швеция да поеме председателството на ЕС в началото на следващата година.
Това каза президентът Петър Стоянов днес след среща с краля на Швеция, който пристигна у нас на тридневно държавно посещение.
Много се надявам това посещение ще даде нов прочит на българо-шведските отношения, както в областта на икономиката и бизнеса, така и в областта на културата, каза Петър Стоянов.
Държавният глава очерта две основни области за сътрудничество между България и Швеция: екологията и модерните информационни технологии.
Той изрази надежда срещата да бъде стимул за развитието на още една сфера - туризма и по-специално културния туризъм.
Много се надявам България да бъде позната не само с природните си дадености, но и със своята богата история, каза президентът.
Той изрази надежда, че това посещение ще даде възможност България да бъде видяна от шведските политици и бизнесмени такава, каквато е - държава с хилядолетна история и култура, държава, която е твърдо решена да се пребори с всички предизвикателства на посткомунистическия преход и да се върне там, откъдето беше насила откъсната след Втората световна война - в семейството на една голяма обединена Европа.
Веднага след срещата си с президента Стоянов шведската кралска двойка се отправи към хотел "Кемпински-Зографски", където министър-председателят Иван Костов дава обяд в тяхна чест.
Започна държавното посещение на краля на Швеция Карл ХVI Густав и съпругата му Силвия у нас.
По покана на българския президент Петър Стоянов на тридневно държавното посещение у нас пристигнаха Кралят на Швеция Карл ХVI Густав и съпругата му кралица Силвия.
Това е първата официална визита на шведски крал в България в 86-годищната дипломатическа история на двете страни.
Техни Величества кацнаха на летище София в 12,10 със самолет "Гълфстрийм".
Бяха посрещнати от главния административен секретар на президента Румен Христов и от главния преговарящ на България с ЕС и заместник-външен министър Владимир Кисьов и посланиците на двете страни.
Веднага след пристигането си кралската двойка се отправи към паметника на Незнайния войн, където ще се състои официалната церемонията по посрещането.
Президентът Петър Стоянов покани шведския крал да посети България по време на участието му в Международния форум за Холокоста през януари тази година в Швеция.
През тази година това е единствената визита на кралската двойка в чужбина.
България е избрана измежду много други покани за посещения.
Една от причините за това е, че кралят е бил много впечатлен от президента Стоянов по време на визитата в Стокхолм тази година, поясни посланикът на Швеция в навечерието на посещението.
Това е четвърта среща между двамата държавни глави след посещенията на президента Стоянов в Швеция през 1997 година и 2000 година и срещата им в Сидни по време на Олимпийските игри тази година.
Посещението е във важен за България момент - в навечерието на срещата на върха на ЕС в Ница и поемането на председателството на Евросъюза от страна на Швеция от 1 януари 2001 година.
Кралят на Швеция се придружава от делегация, в която е включен министърът в министерството на финансите Ларс-Ерик Льовден, посланикът на Швеция Стен Аск, заместник-генералният директор и началник на управление "Централна и Източна Европа" в министерството на външните работи посланик Ханс Магнусон, съветници, както и от многобройна бизнес-делегация.
В програмата на Негово Величество Карл ХVI Густав е предвидено разглеждане на катедралния храм "Св. Александър Невски" и църквата "Св. София", посещение на стария Пловдив, на Рилския манастир и на Боянската църква.
Кралят на Швеция ще се срещне със студенти от специалност "Скандинавистика" на СУ "Климент Охридски" и ще бъде приветстван от ректора на университета проф. Боян Биолчев.
Кралица Силвия ще посети софийския център за безнадзорни деца в квартал Надежда.
Предвиден е и бизнес-форум за представители на шведските делови кръгове, организиран от Българската търговско-промишлена палата.
Крал Карл ХVI Густав и президентът Петър Стоянов ще присъстват на заключителната част на форума и ще бъдат запознати с резултатите от проведените разговори.
От шведска страна ще участват представители на най-големите компании - Волво, Скания, Хускварна, АББ, ИКЕА и др., които искат да разширят своето присъствие в България.
Според президентът Петър Стоянов никой не трябва да посяга не само срещи журналистите, но срещу когото и да било.
Държавният глава каза това пред журналисти днес след срещата си със студенти от УНСС.
Би било проява на лош тон да коментирам поведението на министъра на правосъдието Теодоси Симеонов, преди това да е направил министър-председателят, който е и негов пряк началник, заяви Петър Стоянов.
Помолен на коментира острата реакция на президента на Румъния Емил Константинеску, че България не иска да бъде разглеждана заедно с Румъния Петър Стоянов каза, че България не трябва заради тактиката да жертва стратегията си.
Стратегическите цели на България са не само членството в ЕС, но и поддържане на добри и приятелски отношения със съседните държави, включително и Румъния, каза президентът.
Той напомни да не се забравя подкрепата на Румъния, когато страната ни трябваше да стане член на ЦЕФТА.
Президентът Петър Стоянов се срещна днес със студентите от Университета за национално и световно стопанство в София.
Повече от час държавният глава и студентите разговаряха за реформите в България и перспективите за реализация на българските младежи.
Не знам какво ще стане ако парламентът гласува промяна на Конституцията, за да има президентът право на законодателна инициатива, каза в отговор на въпрос по време на дискусията Петър Стоянов.
Във всеки случай това няма да означава, че оттук нататък президентът ще управлява България, допълни той.
Президентът изрази личното си мнение, че българските политици в момента не са готови да се справят с една институционална реформа.
Според него този проблем трябва да бъде решаван след много сериозен, смислен и отговорен дебат.
Мисля, че в момента има много по-важни предизвикателства, с които трябва да се справя страната, отколкото да оправя своя институционален модел, каза Петър Стоянов.
Политическата класа у нас не е готова да се захване с подобно предизвикателство, заяви той.
Според Петър Стоянов, ако мнозинството в Народното събрание не приеме законопроектите на президента, или ги сметне за неадекватни на политиката, която следва, държавният глава може много лесно да бъде бламиран.
Не бих искал да съм в ролята на президент, чиито законопроекти редовно се бламират от Народното събрание, каза той.
По пътя на своята европейска интеграция България може да участва в търговския обмен с високотехнологични продукти, каза президентът Стоянов.
По пътя на своята европейска интеграция България по-лесно може да участва в един търговски обмен на високотехнологични продукти или дори на идеи.
Това заяви президентът Петър Стоянов на учредителната конференция на Националната асоциация по интелектуална собственост, на която присъства днес в УНСС.
Държавният глава подчерта, че защитата на интелектуалната собственост трябва да се превърне в алфата и омегата на едно общество, което иска да черпи дивиденти и да се възползва от предимствата на революцията във високите технологии.
През юни в Женева Петър Стоянов стана единствения източноевропеец член на политическия съвет на Световната организация за интелектуална собственост.
Убеден съм, че създаването на вашата асоциация ще спомогне за нашето сътрудничество със Световната организация за интелектуална собственост и то ще добие още по-конкретни размери, каза президентът.
Той съобщи, че по време на посещението си през тази година на генералния секретар на Световната организация за интелектуална собственост Камил Идрис е било договорено в средата на 2001 г.
България да бъде домакин на конференция, посветена на проблемите на интелектуалната собственост, а патронажа на форума е поел президентът Петър Стоянов.
Държавният глава подчерта, че сътрудничеството на България със Световната организация за интелектуална собственост може да е от голяма практическа полза за България.
Президентът Петър Стоянов: България трябва да убеди ЕС, че е готова за изваждане от негативния визов списък.
Няма никаква категоричност относно бъдещото решение и никой не би могъл да каже със сигурност дали България ще излезе от негативния визов списък.
Това каза днес президентът Петър Стоянов след среща с посланици на страните членки на Европейския съюз, акредитирани у нас.
Държавният глава покани посланиците миналата седмица на среща, за да ги запознае "с тревогата на българското общество, българските политически партии и институции, свързана с евентуалното оставане на България в негативния визов списък".
Според президента липсата на окончателен вариант не трябва да се разглежда песимистично.
Това значи, че все още имаме възможност да работим за сбъдването на този вариант, който е най-добър за нас българите, каза той.
Петър Стоянов призова всички институции да се мобилизират и до края на месеца да използват целия си ресурс, за да може проблемът с визите да бъде решен в наша полза.
Разчитам много на посланиците на страните членки на ЕС да съобщават на своите правителства, на своите държавни глава за всички успехи на България, каза президентът Стоянов.
Преговорите за присъединяване към ЕС, както и изваждането на България от негативния списък са процеси, в които се дават аргументи, допълни Петър Стоянов.
Според него понятия като борба, натиск или заплаха трябва да напуснат българския политически речник.
По думите на президента България трябва да убеди ЕС, че вдигането на визовия режим няма да застраши западноевропейците, то ще бъде от полза и за България, и за Западна Европа, и за общия интеграционен процес.
Около 30 ноември може да се случи всичко, включително и най-радостното, тоест България да излезе от този списък, но е твърде възможно решението да не е толкова оптимистично, каза Петър Стоянов.
Очаквам все пак едно добро решение, което ще извади България от негативния визов списък и ще позволи на българските граждани да пътуват свободно без визовия ограничения в държавите от Шенген, каза държавният глава.
Въпросът е не дали, а кога България ще излезе от негативния визов списък, каза пред журналисти след срещата посланикът на Франция Доминик Шасар.
От името на посланиците на страните членки на ЕС, тъй като Франция в момента председателства ЕС, френският посланик се ангажира да направи възможно най-доброто за решаването на този проблем.
2003 година не е дата, свързана с това решение, каза посланик Шасар.
Според него това е срокът за промяна на механизма за взимане на решенията от страните членки на ЕС.
Възможни са всякакви варианти, въпросът с мониторинга, е само един от тях, каза посланик Шасар в отговор на въпрос, какво да очаква България.
Президентът Петър Стоянов издаде указ, с който назначава Живан Белчев Димитров за конституционен съдия.
Живан Белчев Димитров е роден през 1939 година в Бургас.
Той има 33 годишен непрекъснат съдийски стаж.
Започва кариерата си като младши съдия в Перник през 1967 година.
От 1973 година е съдия в Софийски районен съд, а от 1981 година в Софийски градски съд.
От 1986 година до днес Живан Белчев е съдия във Върховния касационен съд.
Президентът Петър Стоянов: Всички трябва да работим за изваждането на България от визовия списък, а не от Пакта за стабилност.
Всички трябва да работим за изваждането на България от визовия списък, а не от Пакта за стабилност, каза днес президентът Петър Стоянов пред журналисти по време на посещението му в Самоков.
Според държавния глава нужният дебат в момента е как се обединят усилията, за да могат българите да не пътуват при тези унизителни визови ограничения.
Това е тревога, която споделям напълно, каза Петър Стоянов.
След като българското общество е единодушно в мнението си, че българите не бива да пътуват повече с визи, след като всички български политически партии го искат, по-добре е да бъдат канализирани усилията, вместо отново визовият въпрос да стане терен за политически нападки, заяви президентът.
По думите му след като 10 години българското общество е полагало неимоверни усилия да изпълни критериите за членство в ЕС, този стремеж на българите трябва да бъде зачетен.
След като България беше лоялен партньор на Западна Европа през всичките тези години, в политиката трябва да има и почтеност, каза Петър Стоянов.
Запитан какво трябва да се направи, ако България не бъде извадена от негативния визов списък, Петър Стоянов отговори, че трябва да продължаваме да изтъкваме нашите аргументи.
Не съм привърженик на крайни действия - няма кого да изплашим, каза президентът.
Според мен всички тези шумотевици около Пакта за стабилност не са стрелба с десятката, допълни той.
Петър Стоянов препоръча на председателски съвет в парламента да се обсъди как всяка българска политическа партия чрез своето влияние в Западна Европа да помогне на българската кауза.
Не разбирам защо няма единодушие сега, а се се търсят евтини вътрешнополитически дивиденти, посочи държавният глава.
Коментирайки изявлението на комисаря по разширяването на ЕС Гюнтер Ферхойген, който обвърза България с Румъния, президентът изрази мнение, че не трябва заради визовия проблем, колкото и той да е важен за нас, да жертваме стратегически цели на България - интегрирането в ЕС и поддържането на приятелски отношения с всички съседи.
Президентът Петър Стоянов е поканил посланиците на страните членки на ЕС в понеделник.
Това съобщи той днес пред журналисти по време на посещението си в Самоков, където бе за честването на Деня на народните будители.
Срещата ще бъде посветена на тревогата на българското общество, българските политически партии и институции, свързана с евентуалното оставане на България в негативния визов списък, поясни държавният глава.
Много бих искал българското управление след изборите да бъде на една по-широка основа, да има по-широко споделени отговорности и да не се измени досега водената генерална стратегическа политика, каза държавния глава пред журналисти в Самоков.
Помолен отново да коментира позицията на НИС на СДС за коалиционната политика на партията, президентът каза, че избягва да дава обяснение на термина нова коалиционна политика.
Според Петър Стоянов този термин поражда много въпросителни.
Една от тях е по отношение ролята на Народен съюз - какво значи нова коалиционна политика при положение, че и сега СДС си има коалиционен партньор, каза държавният глава.
Не бих могъл да давам рецепти, каква да бъда тази коалиционна политика, допълни той.
Моята цел не е да правя предизборни или следизборни коалиции, каза президентът.
Той посочи, че единственото притеснение, което има, е след парламентарните избори България да не спре своя ход.
Петър Стоянов каза, че за това разчита на политическия разум и на чувството за политическа отговорност на партиите.
Президентът Петър Стоянов посети Самоков за Деня на народните будители.
Винаги ще има място за народни будители - дотогава, докато има България, каза президентът Петър Стоянов днес в спортното училище "Отец Паисий" в Самоков на тържеството послучай Деня на народните будители и 30-годишнината от създаването на училището.
Богатството на България е в нашите младежи, добави той.
Периодът, в който живеем, никак не е лесен, но ние можем да го направим по-лесен - с търпимост, толерантност и с взаимопомощ, смята президентът.
По неговите думи интересите на България са много важни и ако днес ние й дадем достатъчно, тя утре ще ни се отплати.
Никога не забравяйте това и бъдете като истински народни будители, завърши Петър Стоянов.
В програмата на тържеството бяха изпълнения на 9-годишния пианист Бенито Димитров и на училищната вокална група, а десетокласничката Мая Мишкова подари на Петър Стоянов своя рисунка, изобразяваща скиор.
Училището е известно като първото ски училище в България.
Президентът остави на училищната библиотека 120 тома, сред които произведения на Иван Вазов, Йордан Йовков, Асен Разцветников, Ивайло Петров.
Книгите са дарени от няколко български издателства.
Преди празника в училището, Петър Стоянов се срещна с деца от самоковската Школа по изкуствата.
Той обясни, че е избрал Самоков за посещението си неслучайно и припомни, че в града са родени много народни будители, сред които издателят на първото българско списание "Любословие" Константин Фотинов, един от първите книгопечатари и издатели Никола Карастоянов и известният иконописец Захари Зограф.
Петър Стоянов изслуша и представители на ромската общност в града.
По този повод президентът отбеляза, че ромското малцинство живее по-лошо от останалата част от българските граждани.
Той изрази мнение, че трябва да се работи за интеграцията на ромите към българското общество, защото без нея няма да се интегрираме към Европа.
Президентът Петър Стоянов връчи днес орден "Стара планина" първа степен на посланика на Португалия у нас Антониу Карвалю де Фариа.
Награждавам посланик де Фариа за неговия изключителен принос за развитието на отношенията между България и Португалия по време на неговия престой у нас, каза президентът Петър Стоянов.
През последните две години между нашите две държави имаше изключително добър и ползотворен политически диалог, допълни държавният глава.
Петър Стоянов благодари за категоричната подкрепа на Португалия за членството на България в ЕС и НАТО.
Президентът подчерта, че фактическото начало на преговорите на България за присъединяване към ЕС са започнали по време на португалското председателство.
Петър Стоянов заяви, че България отдава голямо значение на принципната позиция на Португалия за решаване на въпроса за изваждането на България от негативния визов списък.
Въпрос, който е особено актуален за българите днес, каза президентът.
Като истинска европейска партия СДС трябва да може да води всякакъв дебат, смята Президентът.
Президентът Петър Стоянов заяви днес в Дряново, че категорично не приема тезата до парламентарните избори Иван Костов да излезе от изпълнителната власт, защото истински се страхува, че това може да доведе до национална дестабилизация.
Президентът Стоянов каза това, помолен да коментира актуалните събития в СДС и оставките на членове на НИС.
Според Петър Стоянов също толкова категорично не бива да се приема тезата, че една свободно изказана мисъл от член на СДС трябва да поражда драматичен дебат.
Още по-малко човекът, който я е изказал, трябва да става мишена на партийни нападки, каза държавният глава, като визира изразеното от Христо Бисеров мнение.
Според президента СДС все повече се превръща в европейска партия, а една истинска европейска партия трябва да може да поема всякакъв дебат.
Президентът Петър Стоянов беше почетен гост на тържествата в Дряново за 200-годишнината от рождението на Майстор Колю Фичето.
Когато майстор Колю Фичето научил, че в построения от него търновски конак властите ще съдят воеводите Цанко Дюстабанов и Бачо Киро, той хвърлил на земята и стъпкал присъдения му от султана най-висок орден "Меджидие".
Този малко известен факт, документиран от писателя Цани Гинчев, припомни президентът Петър Стоянов в Дряново.
Днес държавният глава бе почетен гост на националните тържества по повод 200-годишнината от рождението на възрожденския строител.
Президентът прие почетния караул, даден от представителна войскова част от Висшето военно общовойсково училище "Васил Левски" във Велико Търново, поднесе венец пред паметника на Колю Фичето и произнесе слово за Майстора на централния градски площад.
Гости на тържеството бяха посланиците на САЩ - Ричард Майлс, и на Япония - Акира Мацуи, министрите Евгени Чачев, Иван Нейков и Емма Москова, началникът на Генералния щаб на българската армия генерал-полковник Михо Михов, председателката на ПГ на СДС Екатерина Михайлова, депутати, областни управители, кметове.
По пътя към строената през 1851 година от Колю Фичето църква "Свети Никола" президентът стисна ръцете на десетки дряновци и поговори с тях за предстоящата зима, за проблемите им.
Във възстановения с дарителски средства храм държавният глава запали свещ.
По-късно Петър Стоянов посети изложбата в строената от Колю Фичето Икономова къща и моста на Боюв яз над река Дряновска, строен също от възрожденеца.
Президентът представи пред депутатите в Народното събрание мотивите си за връщане за ново обсъждане на Закона за тълкуване на член 47 от Закона за чужденците.
С тълкувателния закон на чл. 47, ал. 1 и 2 от Закона за чужденците почти не остана основание, въз основа на което да се издаде заповед, подлежаща на обжалване.
С него се изключват от кръга на обжалваемите заповеди, много заповеди, които нямат нищо общо с националната сигурност на страната.
Така президентът Петър Стоянов обясни днес в парламента мотивите си да върне за ново обсъждане Законът за тълкуване на чл. 47, ал. 1 и 2 от Закона за чужденците, придобил популярност като закона "анти Чорни".
Това е десетото вето, което Петър Стоянов налага на приет от парламента закон.
Президентът предлага от кръга на заповедите за налагане на принудителни административни мерки по Закона за чужденците, които не подлежат на обжалване, да бъдат изрично изключени тези, които са издадени на основания, несвързани пряко с националната сигурност.
В приетия тълкувателен закон е вкарано едно основание за издаване на заповед, с 19 отделни компонента, повечето от които нямат нищо общо с националната сигурност, а са доста банални, каза той пред журналисти.
Не твърдя, че на тези основания, българските органи на реда нямат право да откажат виза или да върнат от границата чужденец, но засегнатите трябва да имат право да обжалват, добави президентът.
Петър Стоянов посочи, че не може с тълкувателен закон да се отнеме възможността на чужденците в България да обжалват почти всички заповеди, които се отнасят до тях.
В пленарната зала държавният глава заяви, че не оспорва тази част от тълкувателния закон, която предвижда да не се обжалват заповедите, с които се отнема правото за пребиваване в страната или издаването на входна виза на чужденци, които са поставили в опасност сигурността или интересите на България или за които има данни, че действат против сигурността на страната.
Президентът посочи, че атакува частта от текста, по която на обжалване не подлежат и заповедите, чиито основания не са свързани пряко с националната сигурност.
Той посочи, че с тълкувателния закон сред основанията за издаване на необжалваеми заповеди са включени и случаите, когато при пребиваването си в страната чужденецът няма осигурена издръжка и задължителни застраховки, няма средства за завръщане обратно, когато при предишно пребиваване е нарушил българското трудово или данъчно законодателство, когато има съмнения, че иска да използва страната като транзитен пункт за миграция към трета държава и др.
Тази част от тълкувателния закон влиза в противоречие с Конституцията, смята Петър Стоянов.
Приемането в тълкувателен закон на подобни норми, в които се ограничават вече установени в законодателството ни права на чужди граждани, не допринася за утвърждаване на образа на България като правова държава, заяви Петър Стоянов.
Щом се стремим да станем част от обединена Европа и да докажем, че българските граждани не трябва да бъдат подлагани на унизителни визови ограничения, е необходимо да покажем категорично, че българската държава е отворена за всеки чужд гражданин, който идва с добри намерения при нас, добави той.
Президентът Стоянов: Винаги съм повтарял, че стоя зад легитимното правителство на България.
Винаги съм повтарял, че стоя зад легитимното правителство на България.
В момента това е правителството, чийто премиер е Иван Костов.
Това каза президентът Петър Стоянов, помолен на летището при завръщането си от Скопие да коментира интервю на главния секретар на СДС Христо Бисеров, дадено за утрешния брой на вестник "Труд", в което той иска оставката на Иван Костов от премиерския пост.
Често казано, изненадан съм от това, което ми казвате, заяви Петър Стоянов.
За разлика от героя на популярния сериал "Утрешен вестник" няма как да коментирам изявления, които не съм чел.
Сигурен съм, че трябва да прочета цялото изявление, за да разбера контекста на изявлението на главния секретар.
Дайте ми време, за да направя и това, каза президентът.
Истината е, че по време на срещата ми с НИС на СДС в понеделник, 23 октомври, въобще не сме коментирали такова развитие на политическата ситуация в България, каза Петър Стоянов.
Нямам престава какви коментари и какви дебати след това са се водили в ръководството на СДС, допълни той.
По думите на президента това не е въпрос, който се решава на летището, а е въпрос на парламентарното мнозинство.
Българският президент Петър Стоянов и турският министър-председател Бюлент Еджевит имаха двустранна среща днес в рамките на неформалната среща на лидерите на страните, участнички в Процеса за сътрудничество в Югоизточна Европа в Скопие.
На срещата, на която присъства и турският външен министър Исмаил Джем, двамата ръководители се обявиха за интензивни отношения между България и Турция и за ускоряване на изграждането на съвместните проекти.
Отбелязано беше, че българо-турските отношения са важен фактор за стабилността в региона на Югоизточна Европа.
Президентът Петър Стоянов произнесе слово на неформалната среща на високо равнище на страните, участнички в Процеса за сътрудничество в Югоизточна Европа в Скопие.
След падането на Берлинската стена срещата на държавните и правителствени ръководители в Скопие е вторият исторически шанс за нашия район, който ние сме длъжни да използваме, каза днес българският президент Петър Стоянов в изказването си на неформалната среща на високо равнище на страните, участнички в Процеса за сътрудничество в Югоизточна Европа.
Тази среща, каза Петър Стоянов, не може да реши проблемите на Югоизточна Европа, но ще влезе в историята, защото е първата среща, на която всички участници, макар че изповядат различни религии, имат една и съща политическа религия - демократичните стойности на върховенството на закона, на пазарната икономика, на свободата на словото и зачитането на човешките права.
"За първи път в този формат се събират държавни и правителствени ръководители, обединени от нещо важно - никой не би прибягнал към войната като средство за решаването на проблемите", посочи българският президент.
Петър Стоянов отбеляза, че балканските лидери дълго време са разговаряли какво ще правят след падането на югопрезидента Слободан Милошевич.
"Сега всички са убедени, че общите икономически проекти, общият интерес и инфраструктурните проекти са най-важната част от политическия диалог", изтъкна българският президент.
"При новите условия чуждите инвеститори вече няма да се страхуват да дойдат в района", смята Петър Стоянов.
"От много важно значение е обединението на нашия район", каза президентът.
Трябва да се гледа на обединените Балкани като на неразделна част от обединена Европа.
"Десет години след вдигането на желязната завеса не трябва да има съмнение, че балканите са част от обощоевропейския процес", заяви президентът.
На Балканите са нужни мир и стабилност, а на Европа - мирни и стабилни Балкани.
"На Балканите не може да се гледа като на специфичен район, който трябва сам да решава своите проблеми", каза Петър Стоянов.
"Процесът на присъединяване към Европа зависи до голяма степен от бързината, с която се демократизират Балканите", каза Петър Стоянов.
Той смята, че отсега нататък ще ни бъде по-леко и макар и изправени пред много предизвикателства, ще можем да гирешаваме с общи усилия.
Той отбеляза, че Балканите са изправени пред проблеми, но оптимистичното е, че общите проблеми ще се решават чрез диалог, а не чрез конфронтация.
Петър Стоянов изрази увереност, че на срещата ще се стигне до нови важни изводи за бъдещето на района.
Той смята, че всички проблеми могат да бъдат решени, защото в района има обща визия и обща воля, а това е най-оптимистичният начин за присъединяването на района към обединена Европа.
Освен усилията за привличане на солидни инфраструктурни проекти, за което разчитаме и на Пакта за стабилност, трябва да направим стъпки за обединяване на усилията в борбата с организираната престъпност и престъпността във всички нейни форми.
"Това е европейски и световен процес, но в нашия район трябва да имаме специфичен поглед за решаването му", каза българският президент.
В словото си Петър Стоянов поздрави новоизбрания президент на Югославия Воислав Кощуница и му пожела успех в предстоящата работа.
Президентът Петър Стоянов и югославският му колега Воислав Кощуница разговаряха преди откриването на неформалната среща на високо равнище на страните от Процеса за сътрудничество в Югоизточна Европа в Скопие.
Българският президент Петър Стоянов и югославският държавен глава Воислав Кощуница смятат, че общите икономически проекти и общите интереси са най-важната част от диалога между България и Югославия, каза прессекретарят на българския държавен глава.
На срещата си днес в Скопие двамата се договориха да се срещнат в скоро време в Ниш, където да продължат практическите разговори и да открият строежа на отсечката София - Ниш, която е част от международната магистрала, свързваща Близкия изток с Европа.
Това ще е много важен знак за гражданите на двете страни, че са вдигнати и последните бариери за общуването помежду им, смятат двамата президенти.
Срещата в Ниш може да се състои до до десетина дни, веднага след формирането на федералното правителство на Югославия.
Отношения между България и Югославия трябва да се превърнат в един от основните български външнополитически приоритети.
Това заяви днес президентът Петър Стоянов преди отпътуването си за Скопие, където ще участва в неформалната среща на държавните и правителствените ръководители на страните членки на процеса за сътрудничество в Югоизточна Европа.
"Не е тайна, че България има прекрасни отношения с всички свои съседи, с Югославия обаче, по разбираеми причини отношенията ни бяха забавени и днес трябва да наваксваме", каза президентът.
"За това основната тема на разговора ми с президента Кощуница ще бъде тази", допълни Петър Стоянов.
Той съобщи, че рано тази сутрин е разговарял с външния министър Надежда Михайлова, която вчера вече има възможност да се срещне с Кощуница.
"Имам готовност и нагласа да разговарям с югославския президент по въпроси, които засягат главно двустранните отношения", посочи Петър Стоянов.
"Не можем да не говорим и за цялостното развитие на процесите в Югоизточна Европа, но двустранните отношения между България и Югославия трябва да се превърнат в акцент на българската външна политика от тук насетне", каза президентът.
Петър Стоянов изрази съмнение, че изборите в Косово ще присъстват като тема на нешната среща в Скопие.
Според него има достатъчно други важни теми.
Общите икономически интереси в много случаи предполагат и по-лесно съвпадение на политическите гледни точки, каза Петър Стоянов, помолен да конкретизира на кои аспекти от двустранните отношения ще акцентира при срещата си с президента на Югославия.
"Това, за което ще говорим, е как развитието на двустранните отношения да ни приближи повече към общо участие в съвместни инфраструктурни проекти, как двустранните отношения да подобрят възможностите българските стоки, граждани и търговци да стигат по-лесно до пазарите на Централна и Западна Европа, минавайки през Югославия", каза президентът.
Президентът Петър Стоянов даде висока оценка на неформалната среща на държавните и правителствените ръководители на страните членки на процеса за сътрудничество в Югоизточна Европа, която се състоя днес в Скопие.
В срещата участваха президентите на България, Албания, Македония, Югославия, Румъния и премиерите на Гърция и Турция.
Босна и Херцеговина и Хърватия участваха като наблюдатели.
Давам много висока оценка на тази среща, защото на първи път в нея участва президентът на Югославия Воислав Кощуница, каза Петър Стоянов.
Българският президент потвърди мнението си, че в рамките на Югоизточна Европа вече няма нито един държавен или правителствен ръководител, който да е склонен да решава националните проблеми в своята страна или пък регионални проблеми чрез насилие или война.
Петър Стоянов определи като изключително важен и общия документ, приет на срещата.
Българският президент каза, че договореното между него и югославския президент Кощуница изграждане на участъка от пътя София-Ниш е първата практическа крачка между двете държави.
Няма съмнение, че отношенията между България и Югославия в сравнение с отношенията ни с всички останали съседи изостават по разбираеми причини.
Договорената между Петър Стоянов и Воислав Кощуница среща в Ниш ще бъде символ, че двете страни отдават много голяма значение на съвместните бъдещи икономически проекти.
Това ще бъде знак за гражданите на България и Югославия, че е затворена страницата на охладняване на отношенията, каза президентът.
Българският държавен глава уточни, че участъкът София-Ниш се нуждае от сериозна рехабилитация и разширяване.
Петър Стоянов припомни, че това е част от международната магистрала, която свързва Близкия Изток с Централна и Западна Европа.
Освен с президента на Югославия в Скопие Петър Стоянов е имал двустранни срещи с президентите на Македония и Румъния, с премиера на Турция и с върховния представител на ЕС за външните отношения и сигурността Хавиер Солана.
Президентът отлага пътуването си за Лондон, за да прочете пред Народното събрание мотивите за връщане на част от Закона за тълкуване на член 47 от Закона за чужденците в Република България.
Президентът Петър Стоянов е поканен като специален гост на годишната среща на Академията за постижения на Съединените американски щати.
Срещата ще се състои в Лондон от 26 до 28 октомври.
Там българският държавен глава трябваше да получи Златната плоча на Американската Академия за постижения.
Предишните носители на приза са Роналд Рейгън, Джими Картър, Джордж Буш, Андрей Сахаров, Хавиер Перес Де Куеляр, Бил Гейтс, генерал Уесли Кларк и др.
Номинираните за тазгодишната Златна плоча, заедно с българския президент, са: сър Джордж Робъртсън - генерален секретар на НАТО, сър Джерами Айрънс, сър Пол Маккартни, Беназир Бхуто, София Лорен, както и последните носители на Нобелови премии за химия, медицина и мир (1999 и 2000 година).
В петък - 27 октомври, президентът Петър Стоянов ще прочете мотивите, с които връща за ново обсъждане в Народното събрание текст от Закона за тълкуване на член 47 от Закона за чужденците в Република България.
Ето защо държавният глава няма да пътува за Лондон.
Съюзът на демократичните сили ще подкрепи Петър Стоянов за нов президентски мандат и като независим кандидат.
Това стана ясно след среща на Президента с представители на Националния изпълнителен съвет на Съюза на демократичните сили.
Според оценката на президента след края на срещата сегашното мнозинство и правителството ще изкарат своя мандат до края.
Мисля, че това е много добър атестат за българската демокрация.
"И кабинетът, и мнозинството не сбъркаха в големите неща, които определят основните насоки на България", каза президентът Стоянов.
Според него тази политика трябва да бъде гарантирана и след изборите.
СДС оттук натакък трябва да гарантира приемствеността на тази политика и то с широко коалиционно управление с коалиционна политика, посочи президентът Стоянов.
"Единството на институциите е гаранция за успеха на България", посочи след срещата премиерът Костов.
Срещата, която бе при президента на "Дондуков"2, беше по молба на Националния изпълнителен съвет и е първа среща между тях за новия политически сезон.
В началото на срещата Стоянов каза, че са се насъбрали много теми за коментиране, някои от които "плачат" за решаване.
Президентът Петър Стоянов смята, че солидарността на хората от Жълтуша може да послужи като пример за останалите селища в България.
От вчера резидентът е на обиколка из Родопския край, като последна спирка беше сeло Жълтуша, пострадало през май миналата година от торнадо, при което бяха унищожени близо 400 къщи.
Тази нощ президентът преспа в обикновена селска къща - на тракториста Сашо Александров.
С прясно изпечена баница, сирене и кашкавал, собствено производство, нагостиха сутринта домакините държавния глава.
По-късно президентът откри компютърна зала в местното училище, което също бе пострадало при миналогодишното природно бедствие.
Децата получиха от президента шест кашони книги с литература за работа с компютри.
На електронната си поща те получиха и писмо от Стоянов.
В него пише "Мои малки приятели, виждам, че вече се радвате на една нова вселена, която се отваря пред вас".
Учете и се забавлявайте.
Петър Стоянов откри и традиционния местен събор в селото.
В словото си той още веднъж изрази надежда, че направеното от жълтушенци по възстановяване на щетите от торнадото може да бъде добър пример за всички българи.
Президентът припомни, че въпреки бедствието хората от селото са изпратили миналата година три камиона картофи за дома за сираци и нечуващи деца от гр. Пловдив.
От свое име той им благодари и затова, че въпреки лошата реколта, тази година те отново са решили да изпратят помощ на децата от дома.
В момента Петър Стоянов е в Кърджали по повод празника на града, където ще присъства на тържествената сесия на общинското ръководство.
Президентът ще поднесе венец пред паметника на освободителите на Източните Родопи, след което ще посети търговското изложение "Кърджали 2000" - това е третото по ред изложение на български стоки на леката промишленост.
Предстоящата на 25 октомври в Скопие среща между балканските лидери трябва да даде нов старт на общуването между президентите на балканските държави, смята президентът Петър Стоянов.
Президентът Петър Стоянов каза, че предстоящата на 25 октомври в Скопие среща между балканските лидери трябва да даде нов старт на общуването между президентите на балканските държави.
Общуване, което да включва държавния глава на Югославия, подчерта Петър Стоянов.
Той заяви това в отговор на журналистически въпрос при обиколката ми из родопския край.
По думите на българския държавен глава "...раждането на една демокрация е като раждането на дете, затова трябва да бъдем предпазливи в очакванията и претенциите, които биха могли да се предявят".
Според Петър Стоянов най-важното е в момента на Югославия да се засвидетелства подкрепа от страна на балканските държави, за да може тя да тръгне по пътя на демокрацията и да реши всички оставащи въпроси.
"Мисля, че не е необходимо да се очаква кой знае каква ефектна инициатива, защото очакванията на всички държави в региона са се сбъднали, а то е Югославия да започне това, което започна, каза държавният глава в отговор на въпрос какво ще предложи България на срещата".
Това според Петър Стоянов е едно оптимистично начало, но западната ни съседка трябва да мине през доста трудности и предизвикателства по пътя на своето демократизиране.
Президентът определи като симптоматичен факта, че Войслав Кошуница е юрист конституционалист и в региона вече няма нито един държавник, който да е склонен да използва насилие или война както за решаване на своите вътрешни, така и за решаване на регионалните проблеми.
Всички държавни глави от региона ще използват цивилизовани методи за решаването на своите проблеми, а това според Петър Стоянов е оптимистичното начало от встъпването в длъжност на новия югославски президент.
Кралицата на Дания Н. В Маргрете II и Н. К. В Принцът Консорт Хенрик бяха гости на град Пловдив по време на третия ден от датската държавна визита.
Кралицата на Дания Маргрете Втора и Принцът Консорт Хенрик посетиха днес по обед Търговската гимназия в Пловдив, където бяха посрещнати от президента Петър Стоянов и неговата съпруга Антонина Стоянова, от кмета на града Иван Чомаков, от ученици и учители.
Програмата на кралицата закъсня с повече от час заради интереса й към археологическите разкопки в Старосел.
Докато чакаха, президентът Стоянов и г-жа Стоянова разговаряха със събралите се ученици и се снимаха с тях.
След пристигането на кралската двойка директорката на гимназията Юлия Юрдекова разказа за 90-годишната история на известното пловдивско училище, където сега учат повече от хиляда деца и работят 80 преподаватели.
Тя благодари за оказаната помощ от страна на датското образователно министерство в съвместен проект, с който е създадена нова специалност в гимназията - икономика и маркетинг.
В нея се приемат ученици, завършили вече средно образование.
Както разказа Юрдекова, три са изучаваните в двегодишното обучение по специалността дисциплини, които са особено атрактивни за младите хора - международно и търговско право, бизнесанглийски и информатика.
Специалността е стартирала през учебната 1995-1996г., а от тази есен е започнало и задочно обучение.
Модерната компютърна зала е обзаведена със средства от Дания, а датски специалисти са обучавали български преподаватели в спецификата на изучаваните дисциплини.
Училището подари на Нейно Величество и на Негово Кралско Височество мозаечно пано, на което е изобразена фасадата на гимназията, с автор художникът Владимир Дамянов, и луксозен албум за 90-годишната история на училището.
Кралицата се разписа в почетната книга на Търговската гимназия.
По-късно Маргрете Втора и Принц Консорт Хенрик, заедно с президента Стоянов и г-жа Стоянова разгледаха Балабановата къща в стария град.
Кралицата и Принцът Консорт се разписаха в почетната книга.
Те се отправиха пеш към църквата "Константин и Елена", където бяха посрещнати с църковни песнопения, а свещеникът ги запозна с историята на храма, строен миналия век.
От тук Принцът Консорт и президентската двойка се разходиха пеш до Античния театър, а кралицата пристигна с кола.
Пред Античния театър гостите бяха посрещнати от диригента на Пловдивската опера Борислав Иванов.
Солисти на Пловдивската опера, която е имала турнета в Дания, изпълниха части от любима на кралицата творба - "Кармина Бурана" от Карл Орф.
Гостите останаха в Античния театър, датиран от археолозите към II век преди Христа, около 10 минути, след което се отправиха към Антовата къща, където президентът Стоянов дава официален обяд на кралската двойка.
Следобед Нейно Величество и Принцът Консорт, който отглежда лозя в имението си във Франция, ще присъстват на презентация на български вина в къщата "Ритора".
В списъка, който предлага регионалната лозаро-винарска камара "Тракия" с председател Константин Маджаров, са включени вина от "Ловико" - Сухиндол, "Винекс" - Преслав, "Пълдин" - Перущица, "Менада" - Стара Загора, "СНС" АД - Стамболийски, Винпром - Долна баня, "Розова долина" - Карлово, Винзавод - Асеновград и Винпром - Русе.
Кралицата на Дания Маргрете Втора посети разкрития от българските археолози през август тази година древен култов храм край Старосел, в района на град Хисаря.
Край археологическите разкопки Маргрете Втора бе посрещната от ръководителя на археологическата експедиция ст.н.с.д-р Георги Китов.
Тя разгледа в детайли останките на най-големия откриван досега по земите на траките култов храм от V век преди Христа.
Кралицата остана около час по-дълго от първоначално предвиденото.
Около 200 души от Старосел се бяха събрали сутринта въпреки непостоянното време, за да посрещнат кралицата.
Н. В Маргрете Втора, Принцът Консорт Хенрик, министърът на културата на Дания Елсебет Гернер Нилсен и останалите официални лица пристигнаха с хеликоптер.
Местните хораподнесоха на Нейно Величество венец от лозови пръчки с гроздове, който тук се приема за символ на традициите на района влозарството и винарството.
Датската кралица, която е археолог по образование и преди да бъде коронована е участвала в арехологически разкопки, прояви изключителен интерес към работата на българските археолози в Старосел.
Тя се запозна детайлно с хода на разкопките.
Влезе вътре в храма, задаваше професионални въпроси и разглеждаше и най-малките детайли.
Археолозите й подариха парченце олово, с което са споявани камъните на стената, опасваща трайкиския храм.
Датската кралица прие със задоволство обявяването й от д-р Китов за почетен член на "Тракйската експедиция за могилни поручвания".
Нейно Величество прие с благодарност и поднесения й от д-р Китов подарък - археологическите шпакла и четка, с които тук бе открита една от най-ценните находки - златен пръстен, притежаван вероятно от древен тракйиски владетел.
В края на посещението си Маргрете Втора изрази задоволството си и благодарността си за възможността да се запознае на място с откритията на арехолозите в Старосел и им пожела успешна работа в бъдеще.
В края на посещението си гостите пиха по чаша вино от Карловския регион.
Маргрете Втора имаше възможност да отпие виното от древен среберън съд.
Д-р Георги Китов подари на Принц Консорт Хенрик копие на древен тракийски пръстен с изображения на орел, лъв и констенурка, открит при друга археологическа експедиции в България.
Д-р Китов обясни, че с тези символи древните траки вероятно са искали да кажат, че който пие вино е силен като лъв, волен като орел и ще живее дълго като костенурка.
Принцът прие пръстена с благодарност и веднага го сложи на ръката си.
Кралицата на Дания Маргрете Втора днес, втория ден от държавното й посещение в България, се срещна с председателя на Народното събрание и с премиера Иван Костов.
Принц-консортът Хенрик участва в Българо-датски бизнес форум и откри фабрика в София за производство на термостати на датската фирма "Данфосс".
Маргрете Втора е споделила по време на разговорите с Йордан Соколов, че е трогната от приема в България.
Тя казала, че й е направило впечатление извършваното широко обновяване на сградния фонд на столицата.
Маргрете Втора, в присъствието на външните министри на двете страни Надежда Михайлова и Нилс Хелвег Петерсен, откри новата сграда на посолството на Дания в България на бул. "Дондуков".
Принцът Консорт Хенрик в разговор с министъра на културата Емма Москова, по време на официалния обяд, даван от българския премиер в чест на кралицата, е поел ангажимент да съдейства за кандидатурата на България и за приемането й за член на Обществото за опазване на паметниците на културата, което той председателства в момента.
По-рано през деня Принцът Консорт откри Българо-датски бизнесфорум с участието на 18 водещи датски компании.
Сътрудничеството в хранителната промишленост, управлението на природни ресурси, опазването на околна среда, са перспективните направления на сътрудничество между България и Дания, каза Принц Консорт Хенрик.
Той се пошегува, че бизнесотношенията между България и Дания трябва да се развиват на основата на равнопоставеността и взаимната изгода, както това направиха двата национални отбора по футбол, завършвайки срещата си с равен резултат миналата седмица.
България развива отрасъл със световна слава и потенциал и това е винопроизводството, каза още Принцът Консорт и изрази нетърпение да научи повече за постиженията на българските винопроизводители.
Министърът на външните работи на Дания Нилс Халвег Петерсен съобщи, че досега Дания е предоставила на България 13 милиона долара за финансиране на проекти за намаляване на замърсеността на въздуха в промишлеността, енергетиката и подобряване на управлението на водите и твърдите отпадъци.
Други 25 милиона долара се предоставят за програми за опазване на околната среда и за управление на природните ресурси.
Дания е готова да помага на България при приемането на законодателството на Европейския съюз, каза външният министър.
Според него е перспективно и сътрудничеството по нови програми на ЕС, между които той посочи САПАРД.
Днес следобед Маргрете Втора разгледа Рилския манастир.
Предиобед тя посети Центъра за образователни услуги и квалификации и Държавната университетска болница по ендокринология и гериатрия, където се запозна с изпълнението на проекти с датско участие.
Нейно Величество разгледа изложба с находки от археологическите разкопки при Старосел, където ще бъде утре сутрин.
Довечера Кралицата на Дания и Принцът Консорт ще дадат прием в чест на президента Стоянов и съпругата му, който ще бъде предшестван от концерт на датското трио "Базаар".
През последния ден от визитата си Кралицата на Дания ще разгледа стария град в Пловдив, ще присъства на презентация на български вина и в края на посещението ще даде пресконференция.
Част от посещението на датската кралица Н. В Маргрете II беше излъчено в българското уеб-пространство.
Посещението на датската кралица Н. В Маргрете II в Центъра за образователни услуги и квалификация, София, на 18.10.2000 беше излъчено на живо на уеб-страниците на Администрацията на Президента www.president.bg и на Министерството на образованието и науката www.minedu.government.bg благодарение на българския опорен доставчик "Орбител".
В Центъра за образователни услуги и квалификация Н. В Маргрете II се запозна с неговата дейност по социална интеграция, обучение по изкуства и компютърна грамотност на млади хора.
Центърът за образователни услуги и квалификация е включен в програма на датското Министерство на външните работи за подкрепа на интеграцията на владите роми в България и е част от проекта на МОН и програма ФАР "Училище за всеки".
Фирма "Орбител" е партньор на Центъра за обучението по основи на Интернет-комуникацията в обучението на на неговите възпитаници.
Кралицата на Дания Маргрете Втора и принц-консорт Хенрик разговаряха с президента Петър Стоянов и неговата съпруга Антонина Стоянова.
Разговорът продължи около половин час.
В състава на официалната датска делегация са министрите на външните работи на Дания Нилс Хелвег Петерсен, и на културата - Елсебет Гернер Нилсен.
Нейно Величество се придружава и от голяма бизнесделегация.
Пред паметника на Незнайния войн Маргрете Втора бе посрещната с официална церемония от президента Стоянов.
Тя бе поздравена с ръкопляскания от събралите се граждани на столицата.
Гледаме на тази визита като на много важен знак на кураж към народа на България в нашия път за връщане там, откъдето бяхме откъснати след Втората световна война, за интеграция на България с останалата част на Европа, каза президентът Стоянов в изявление пред български и датски журналисти след разговорите.
По думите на президента Стоянов визитата на Маргрете Втора, която ще бъде съпроводена и от редица съпътстващи прояви, ще даде много силен тласък за развитие на двустранните отношения в много области.
Попитах Нейно Величество колко трае полетът от Копенхаген до София и тя ми отговори - 2 часа и половина.
Това е може би най-дългия европейски полет, но все пак това е една европейска дистанция, кратък полет, което говори, че в рамките на нашия континент интеграцията може да се осъществи сравнително бързо, ако всички на Изток и на Запад желаят това, ако всички на Изток и на Запад проявяват разбиране и подкрепа един към друг, каза Петър Стоянов.
Той посочи, че за него е много важно през очите на Нейно Величество и на Негово Височество, през очите на датските журналисти, придружаващи официалната делегация, обществото на Дания да може да види България такава, каквато е.
България със своята антична култура, със своята стара християнска и европейска традиция и същевременно България, която има желание да излезе от този доста тежък период на преход; България, която желае наистина да изгради едно ново общество на демокрация, на свобода на словото, на върховенство на закона и в крайна сметка - на добър жизнен стандарт, добави Стоянов.
Решимостта и себеотрицанието, които българският народ показа при провеждането на реформите, са достойни за уважение и възхищение, според Кралицата на Дания Маргрете II.
Кралицата на Дания Маргрете Втора каза днес, че решимостта и себеотрицанието, които българският народ показа при провеждането на реформите - предпоставка за неговия напредък, са достойни за уважение и възхищение.
Тези месец се навършват 11 години, откакто станахме свидетели на политическия обрат в Централна и Източна Европа.
В Дания се радвахме на новите тенденции и новата отговорност към света, които преминаваха от една държава в друга.
Това ни даде възможност отново да установим контакти с народи, от които бяхме отделени в продължение на почти половин век поради изкуственото разделение на Европа, каза Маргрете Втора в тост по време на официалната вечеря, дадена от президента Петър Стоянов в нейна чест.
В България политическият обрат прие спокоен и достоен ход.
Но периодът, който последва, бе тежък, каза кралицата.
Тя отбеляза, че провеждането на нужните реформи с всеобхватното приватизиране на държавните предприятия и преходът към пазарна икономика са били свързани с големи човешки и икономически усилия и са засегнали живота на всеки отделен човек.
Решимостта и себеотрицанието, които българският народ показа и които бяха предпоставка за неговия напредък, са достойни за уважение и възхищение, продължи кралицата.
По думите й със своята външна политика България е заела своевременно своето място в широкото европейско сътрудничество, което все повече нараства.
Като припомни основни моменти от процеса на интеграция на България към ЕС и НАТО Маргрете Втора отбеляза и личната ангажираност и принос на президента Стоянов за ускоряване на този процес.
В течение на много столетия големите реки са свързвали България с далечните северни страни.
Но поради последвалите драматични исторически промени реките "пресъхват" и огромните пространства стават почти непреодолими.
Днес контактите са възобновени и ние, Принцът и аз, се радваме на многото възможности, които това посещение ни предлага да се запознаем с миналото и настоящето на България, каза Кралицата на Дания.
Президентът Петър Стоянов в тоста си на официалната вечеря говори за сходствата между България и Дания.
Неголеми европейски държави, съизмерими по население, България и Дания се родеят преди всичко с древната история и богатата културна традиция на своите народи, каза Стоянов.
Той припомни знаменателния, по думите му, исторически факт в съдбата на двата народа, отличаващи се с толерантност към етнически и религиозни различия.
По време на Втората световна война България и Дания бяха единствените европейски страни, спасили своите евреи от депортация в "лагерите на смъртта", посочи Стоянов.
Днес, в навечерието на новото хилядолетие, нашите две европейски държави споделят общи демократични ценности, продължи той.
По думите му България отдава голямо значение на сътрудничеството с Дания, защото, след рухването на комунизма в Източна Европа това сътрудничество приближава страната към стратегическата й цел - окончателно и безвъзвратно завръщане в голямото европейско семейство.
Тъкмо общоевропейските цели откриват новите измерения в развитието на нашите двустранни отношения, смята президентът Стоянов.
Общоевропейската перспектива ускори сътрудничеството помежду ни и положи началото на редица съвместни проекти в областта на строителството, земеделието и преработвателната промишленост, екологията, енергетиката, туризма, в областта на науката, образованието и културата.
Положително се развиват и търговско-икономическите връзки между нашите страни, каза Стоянов.
Вашето посещение възприемаме като признание за постигнатото от страната ни през последните години по пътя на демократичните реформи, обърна се президентът към Кралицата на Дания.
На вечерята присъстваха председателят на парламента Йордан Соколов, външните министри на двете страни - Нилс Хелвег Петерсен и Надежда Михайлова, министрите на културата Елсебет Гернер Нилсен и Емма Москова, столичният кмет Стефан Софиянски, лидери на парламентарни групи.
Президентът Петър Стоянов прие днес акредитивните писма на четирима нови посланици.
Пръв акредитивните си връчи новоназначеният посланик на Канада Рафаел Жирар.
Държавният глава се срещна и с новия посланик на Суверенния Военен Орден на Малта - Родолфо Риналди.
Президентът прие акредитивните писма на посланиците на Кралство Тайланд Сурия Роканабудхи и на Кралство Саудитска Арабия Абдалла Бин Саад Ал Мади.
НАТО ще продължи да държи Югоизточна Европа във фокуса на вниманието си, каза Джордж Робъртсън след среща с Петър Стоянов.
Страните кандидатки за членство в НАТО са направили много по пътя си към пакта, но още много остава да бъде направено.
С това послание ще се обърне утре генералният секретар на Алианса Джордж Робъртсън към военните министри на държавите кандидатки, чиято двудневна среща започна днес тук, съобщи самият Робъртсън пред журналисти след среща с президента и върховен главнокомандващ Въоръжените сили Петър Стоянов.
Реформата във въоръжените сили трябва да бъде сърцевината на подготовката на страните за членство в НАТО, каза Джордж Робъртсън.
Съкращенията в армиите са труден и болезнен процес, скъп в краткосрочен план може би, но с тях не трябва да се протака, посочи генералният секретар на Алианса.
Страните кандидатки не трябва да забравят, че членството в НАТО не е политическа награда - организацията е военен алианс и членовете му трябва да дават принос в тази насока, каза Робъртсън.
НАТО ще продължи да държи региона във фокуса на вниманието си и след започналите демократични промени в Югославия, каза Джордж Робъртсън.
Радвам се, че народът на Югославия най-после може да каже своята дума за бъдещето на страната си, добави той.
България доказа в разгара на косовската криза миналата година, че може да бъде приятел не само в добри времена, но и в опасни обстоятелства и участничките в пакта са й много признателни, каза Робъртсън.
За мен бе много важно да чуя от генералния секретар, че независимо от започналите демократични промени в Югославия, България ще продължи да бъде много твърд и сериозен съюзник на Алианса и да се готви със същите темпове за бъдещо членство в НАТО, каза Петър Стоянов.
Много важна според него е изложената от Робъртсън позиция, че значението на България не се изчерпва със съседството с бивша диктаторска Югославия - България се възприема като сериозен стабилизиращ фактор в региона.
Всички политически сили у нас и обществото приветстват промените в Югославия и очакват България да има час по-скоро един демократичен и мирен съсед, който се вписва във всички международни структури - няма съмнение, че генералният секретар на НАТО е чул много ясно тази българска позиция, каза Петър Стоянов.
Според президента Петър Стоянов дебатът за командировъчните на висшите държавници придобива нездравословен характер.
Пред журналисти днес в Пазарджик президентът заяви, че постановлението, отнасящо се до размера на командировъчните пари, които получават висшите държавници, е ненужно секретно.
На тази позиция е и премиерът Костов, с когото разговарях и по този въпрос по-рано днес, каза Петър Стоянов.
В отговор на журналистически въпрос президентът посочи, че е получавал командировъчните си в последния момент и дори и през ум не му е минавало дали въпросното постановление е секретно или не.
Досега не съм и знаел, че постановлението е секретно, подчерта Петър Стоянов.
Истерията около командировъчните обаче започва да ме смущава, не защото командировъчните са много или малко или защото пътувам много или малко, а защото дебатът придобива нездравословен характер.
Аз се питам докъде ще достигне тази истерия около получаването на командировъчните, около частния живот на политиците и за какво те харчат парите си, каза държавният глава.
Според него истерията около командировъчните преминава в известна степен чертата, зад която човек може да има личен живот.
Трудно ще мога да ви кажа за какво съм харчил командировъчните си или за какво харча заплатата си и в известна степен смятам за обидно да давам такива обяснения, заяви още пред журналистите в Пазарджик президентът Петър Стоянов.
Президентът Стоянов допуска възможността за промяна на конституцията по въпроса за определянето на местните данъци и такси.
Темата за местните данъци и такси бе един от акцентите в днешното слово на президента Петър Стоянов пред участниците в националното честване на Деня на българската община в Пазарджик.
Според президента в рамките на Националното сдружение на общините в Република България се води много конструктивен дебат по въпроса за местните данъци и такси и по-голямата самостоятелност на общините при определянето им.
Той изрази увереност, че в крайна сметка ще бъде намерен необходимият баланс между изискванията на конституцията на страната и това, което диктуват интересите на всички власти, на хората в общините.
В последвал коментар по темата пред журналисти държавният глава допусна и възможността въпросът да бъде решен чрез промяна в конституцията, но направи уговорка, че към подобни промени трябва да се пристъпва много внимателно.
Българският президент и главният одитор на Великобритания обсъдиха програмата за сътрудничество между сметните палати на двете страни.
Президентът Петър Стоянов и главният одитор на Великобритания сър Джон Бърн обсъдиха днес програмата за сътрудничество между българската Сметна палата и Националната сметна палата на Обединено кралство Великобритания и Северна Ирландия.
Сър Джон е в България по покана на председателя на Сметната палата Георги Николов.
Президентът Петър Стоянов е изразил подкрепа към програмата за сътрудничество.
Той е заявил, че вярва съвместната работа да допринесе за подобряване качеството на одитния сектор в България и за развитието на демокрацията, каза след срещата с президента сър Джон.
Целта на програмата за сътрудничество между двете сметни палати е българската институция да бъде подпомогната в присъединяването й към Европейския съюз /ЕС/, каза сър Джон.
Програмата обхваща развитието на финансовия одит и одита на изпълнението, както и развитието на методология за обучение на персонала.
Тя е по проект на програма ФАР за 2001-2003 г. на стойност 2 милиона евро, като ангажиментът на българската Сметна палата е да участва с 200 000 евро, каза Георги Николов.
Според сър Джон програмата ще бъде от полза, както за Сметната палата на Великобритания, така и за българската Сметна палата.
Той допълни, че публичният сектор във всички демократични страни е много важен и е област на непрекъснато развитие.
Според Георги Николов българската Сметна палата и парламентът трябва да приемат механизми за по-активно ангажиране на парламента и на бюджетната комисия с резултатите от одита на палатата.
Опитът на Великобритания показва, че 95 на сто от препоръките, които те дават за подобряване на управлението на публичните финанси, когато са обсъдени от парламентарната комисия, се реализират.
Една пета от стойността на проекта ще бъде реални инвестиции, каза Георги Николов.
При тридневното си посещение в България сър Джон Бърн се срещна с председателя на парламента Йордан Соколов, с финансовия министър Муравей Радев, с председателя на бюджетната комисия Йордан Цонев, с членове на Сметната палата и други.
България ще подкрепя не само новия президент, но и всички югославски власти.
Това заяви президентът Петър Стоянов след днешното заседание на Консултативния съвет за национална сигурност.
Според Президента България трябва да има единна външна политика както по отношение на Югославия, така и по отношение на отражението на случилото се там върху Югоизточна Европа.
В тази политика според Петър Стоянов трябва да преобладава държавническият подход при решаването на проблемите.
България трябва да продължава да има активна дипломация за процесите, които се развиват в района, каза президентът.
Той припомни, че всички политически сили са приветствали победата на Воислав Кощуница и неговото встъпване в длъжност като президент на Югославия.
Спирайки се на трудностите, които стоят пред Югославия, президентът посочи, че България се отнася към тях със симпания, подкрепа и желание тези процеси час по-скоро да намерят своето благоприятно развитие.
Държавният глава съобщи, че на днешното заседание са били обсъдени въпроси, които биха имали влияние върху цяла Югоизточна Европа.
Сред тези въпроси президентът посочи базите на КейФОР в Косово и отношението на югославските власти към националните малцинства.
Петър Стоянов потвърди българската позиция, че малцинствените групи трябва да бъдат защитени по всякакъв начин, включително и българското национално малцинство, към което българската държава има ясни ангажименти и ще ги отстоява.
Убедени сме, че в избора на нов президент политическата класа в Югославия има и нагласа и сили да се справи с тези проблеми, каза Петър Стоянов.
Президентът Петър Стоянов прие българските олимпийски медалисти от Сидни-2000 и класиралите се до шесто място, техните треньори и ръководители на отбори.
"Като президент на България и като българин, който изкара немалко безсънни нощи, за да видя вашите победи, искам да ви благодаря сърдечно за представянето ви в Сидни", каза Петър Стоянов, който подчерта, че "титлите и медалите са едно от най-светлите събития, които ни се случиха през 2000-та година".
"Аз бях сигурен, че ще спечелим тези медали на рекордната олимпиада", заяви Петър Стоянов.
Вие успяхте да сплотите всички българи.
"Вие сте шампиони на обикновените българи, на българския народ!", каза в заключение президентът.
Изабела, Севдалин и Иван също трябваше да бъдат тук.
"Аз съм убеден, че техният труд и кураж ще бъдат възнаградени", заяви Петър Стоянов по повод щангистите Изабела Рифатова, Иван Иванов и Севдалин Минчев, чиито олимпийски медали - съответно златен, сребърен и бронзов, бяха отнети заради употреба на забранени субстанции.
Изабела Рифатова, Иван Иванов и Севдалин Минчев също бяха поканени от Петър Стоянов на срещата, но не дойдоха на срещата с държавния глава.
От името на всички олимпийци носителят на златен медал от Сидни-2000 в стрелбата със свободен пистолет Таню Киряков благодари на Петър Стоянов за топлите думи и изрази надеждата, че "в Сидни нашите спортисти са зарадвали с успехите си българския народ".
"Поклон пред българските данъкоплатци", каза олимпийският шампион Таню Киряков.
Президентът Петър Стоянов, олимпийските шампиони Тереза Маринова, Мария Гроздева, Гълъбин Боевски, Таню Киряков и Армен Назарян и останалите наши медалисти се снимаха за спомен, а след това с чаша шампанско поляха българските успехи на игрите на 27-та лятна олимпиада в Сидни.
Петър Стоянов поздрави Александър Квашневски за победата му на президентските избори.
Българският държавен глава Петър Стоянов поздрави в телефонен разговор Александър Квашневски за победата му още на първия тур на президентските избори в Република Полша.
Петър Стоянов пожела успешен втори мандат на г-н Квашневски.
Двамата държавници изразиха увереност в по-нататъшното задълбочаване и развитие на отношенията между България и Полша.
Президентът Петър Стоянов и генерал Хенри Шелтън обсъдиха План "2004".
"План 2004" за организационното изграждане на Българските въоръжени сили обсъдиха на среща днес президентът Петър Стоянов и председателят на Комитета на началник-щабовете на Въоръжените сили на САЩ генерал Хенри Шелтън.
След срещата гостът заяви, че президентът Стоянов е споделил с него вижданията на българската страна в областта на сигурността.
Разговорът потвърди, че нашите две страни са ангажирани с едни и същи демократични ценности, потвърдена бе взаимната ангажираност за политическата и икономическата стабилност в Европа, каза генерал Шелтън.
Този общ поглед според него има голяма стойност на прага на 21-ви век.
С указ на президента от 6 октомври Румен Янков е освободен от длъжността председател на Върховния касационен съд.
Миналата седмица Румен Янков беше избран за конституционен съдия от квотата на съдебната власт.
Днес новоизбраните конституционни съдии - Христо Данов, Румен Янков, Людмил Нейков и Васил Гоцев ще положат клетва в присъствието на президента Петър Стоянов, председателя на Народното събрание Йордан Соколов и председателя на Върховния административен съд Владислав Славов.
Петър Стоянов изпрати поздравителна телеграма до Воислав Кощуница, президент на Съюзна Република Югославия.
Уважаеми господин Президент,особено съм радостен, вече официално, да Ви поздравя с полагането на клетва пред Скупщината на Съюзна Република Югославия.
"За мен и за българския народ Вашата победа беше безспорна от самото начало", се казва в поздравлението на държавния глава.
Вярваме, че изборът Ви за президент е ново оптимистично начало на демократичните процеси в Югославия.
Искрено се надявам, че по време на Вашия мандат нашите две съседни държави ще открият нова страница в отношенията си, обединени от общите идеи за изграждане на демократични общества и институции, върховенство на закона и зачитане на човешките права и свободи.
Гражданите и на България, и на Югославия искат да живеят като добри съседи и приятели, но също така, убеден съм, и като граждани на една просперираща и демократична Европа.
Вярвам, че независимо от трудностите, ще съумеем да постигнем това, помагайки си взаимно и разчитайки на солидарността и подкрепата на европейската и световната демократична общност.
Позволете да споделя с Вас готовността на Република България да развива активни и открити отношения на всички равнища с демократична и приятелска Югославия.
"Поздравявайки Ви още веднъж, в този толкова важен за Вас и за Вашата страна момент и в очакване на скорошна наша лична среща, Ви желая успех", пише Петър Стоянов.
Президентът на Републиката свиква Консултативния съвет за национална сигурност на 10 октомври, вторник.
Темата на заседанието е: "Новата обстановка в съседна Югославия и нейното влияние върху Югоизточна Европа".
Снощи - 5 октомври, четвъртък, в 23.30 часа, държавният глава изрази готовността си да свика Консултативния съвет, за да се обсъди отражението на последните събития в Югославия върху нашия регион.
Президентът следи внимателно обстановката в Югославия.
Заради обстановката в Югославия, преди малко Президентът и Върховен главнокомандващ говори с началника на Генералния щаб на Българската армия Михо Михов, с началника на Главния щаб на Военновъздушните сили генерал Стефан Попов и с Директора на служба "Гранична полиция" Валери Григоров, за да се изключи всяка възможност за преминаване през българската граница на лица, търсени за военни престъпления, включително Слободан Милошевич.
Президентът следи внимателно това, което се случва в западната ни съседка и има готовност да свика Консултативния съвет за национална сигурност, за да се обсъди отражението на събитията в Югославия върху обстановката в региона.
Последният развой на събитията в Югославия ме кара да вярвам, че поривът на югославяните към демокрация повече не може да бъде удържан.
Съобщенията, че Конституционния съд на Югославия ще касира резултатите от първия тур на президентските избори, говорят за отчаян опит на режима в Белград да пренебрегне категоричната воля на югославските граждани за демократични промени.
Ние, живелите при комунизма, знаем добре какви престъпления срещу собствените граждани могат да бъдат извършени под прикритието на така наречената законност.
Ето защо, като президент на съседна и приятелски настроена към съседите си България, изразявам надежда, че югославската армия и силите на реда ще проявят мъдрост и няма да застанат срещу народа си, заради една изгубена и отречена от историята кауза.
Президентът Петър Стоянов връчи днес орден "Стара планина" - първа степен, на посланика на Израел у нас Давид Коен във връзка с неговото отпътуване от страната.
Връчвам този най-висок български орден на г-н Коен за неговата неуморна, ползотворна дейност като посланик на своята страна в България, каза президентът.
Искам да благодаря на посланик Коен за неговата дейност, която се изрази и в съживяване на търговско-икономическите отношения между нашите две държави, в повишаване дела на израелските инвестиции в България, но най-вече за новия стил на отношение, който беше наложен между нашите два народа, каза Петър Стоянов.
Той припомни, че през този период на посещение в Израел са били председателят на Народното събрание, вицепрезидентът, външният министър.
За мен ще останат незабравими спомените от времето на моето посещение в Израел през януари тази години, каза президентът.
Според него в основата на отношенията между народите на България и Израел стои спасяването на българските евреи по време на Втората световна война.
Този факт ни задължава нашите отношения да бъдат издигнати на още по-голяма висота, да бъдат в още по-висока степен приятелски, открити и взаимоизгодни.
За всичко това по време на своя мандат неуморно работеше посланик Коен, посочи Петър Стоянов.
Давид Коен потвърди, че в момента официална делегация начело със заместник външен министър г-н Райков е в Израел.
В Израелския национален фонд според посланика е било обсъдено всичко, свързано с Гората на България и паметниците за българския народ - за спасяването на българските евреи, каза посланик Коен.
Израел, няма да забрави този факт, допълни той.
България може да се справи с новите предизвикателства на прехода, заяви президентът Петър Стоянов пред студентите от Нов български университет.
Според президента Петър Стоянов България може да се справи с новите предизвикателства на прехода.
Той заяви това днес в лекция в Нов български университет на тема "Българските предизвикателства на прехода".
Две неща ще дръпнат България напред: целенасочената политика за стимулиране на предприемчивите и скъсяването на дистанцията с развития западен свят, каза президентът.
Упрекът, който Петър Стоянов оправи към политиците на България, включително и към себе си, бе, че през последните 10 години не успели да създават условия за стимулиране онези, които биха могли поведат България напред.
Демокрацията има много лица, каза президентът.
Привлекателното е конституцията, свободата на словото, но и високият стандарт на живот.
Той със съжаление констатира, че първите две придобивки на демокрацията нямат същата висока стойност както преди 10 години.
Според Петър Стоянов преди 10 години никой в България не е имал смелостта обяви на българския народ, че да за да се изгради либерална демокрация и пазарна икономика, ще трябва да се премине през един период, който е по-тежък за обикновените хора, от живота по време на развития социализъм.
Петър Стоянов не отрече, че либералната демокрация има и своя мрачна половина.
Там той постави недалновидни политици, корумпирани чиновници, откровени подлеци и хора, които злоупотребяват с политическата власт, която им е дадена, и с възможността за медийната изява.
Президентът изрази убеденост, че България, която е въвлечена вече в този процес, ще го извърви докрай.
Президентът Петър Стоянов поздрави германския народ с 10-годишнината от обединението с писмо до своя колега Йоханес Рау.
Пожелания към германския народ за бъдещи успехи по повод десетгодишнината от обединението на Германия от името на българския народ поднесе президентът Петър Стоянов в писмо до федералния президент Йоханес Рау.
С подписването на Договора за обединение Германия отново постигна своето единство, при това в условията на свободно самоопределение.
Този акт бе и венецът на уникалната по своята радикалност промяна в Европа, след като Берлинската стена - символ на разделението на един континент, рухна и бе сложен край на половинвековната студена война, пише Петър Стоянов.
Той изтъква, че днес, десет години по-късно, категорично се налага изводът, че обединението на Германия и обединението на Европа са двете лица на един и същ процес.
Президентът Стоянов подчертава и водещата роля на обединена Германия като мотор на европейската интеграция, която е важен гарант за страните-кандидатки за членство в Европейския съюз, сред които и България.
Бих искал да вярвам, че Федерална република Германия и занапред ще продължи активно да подкрепя процеса на разширяване на Съюза и с това естественото и логично политическо и икономическо приобщаване на държавите от ЦИЕ към Европа, пише българският президент.
Той изразява своята увереност, че приятелските отношения между България и Германия ще допринесат за процеса на европейското единение.
Президентите на България и Хърватия приветства победата на демократичните сили и техния президентски кандидат Воислав Кощуница на първия тур на изборите в СР Югославия.
Президентите на България Петър Стоянов и на Хърватия Стипе Месич приветстват победата на демократичните сили на последните президентски избори в Югославия.
Общата декларация на държавните глави на двете страни бе приета днес по време на държавното посещение на Стипе Месич у нас.
В декларацията се подчертава, че волята на сръбските граждани, изразена чрез резултатите от изборите, трябва да бъде уважена, с което да се сложи край не само на режима на Милошевич, но и на неговата политика.
Президентите смятат, че избирателите в Югославия ясно и недвусмислено са се обявили за промени, затова приветстват тази тяхна ориентация като заявка за демокрация, просперитет, добросъседство и реинтегриране на страната им в международната общност.
Президентите изразяват надежда, че съседството с една демократична и миролюбива Югославия ще означава за целия район възможност за ускоряване на интеграцията в европейските структури.
Държавните глави на България и Хърватия призовават Европейския съюз и цялата демократична общност да задълбочат и разширят своите програми за възстановяване и развитие на страните от региона.
Президентът Петър Стоянов разгледа днес тракийския култов център в Старосел.
Експедиция, ръководена от д-р Георги Китов, откри изненадващо това лято Четиньовата могила край Старосел, Хисарско, която представлява грандиозен тракийски храм от края на V и IV век преди Христа.
Тя се състои от впечатляващи ограда с дължина 241 метра и запазена височина до 3 метра, централно и странични стълбища, коридор с фасада и правоъгълен и кръгъл куполен покрив.
Президентът Петър Стоянов смята, че неговото посещение ще помогне държавните институции да се погрижат находището да бъде запазено през зимата и в най-скоро време да придобие туристически вид.
Храмът е най-величественото откритие, направено досега по тракийските земи.
Предполага се, че в него е бил погребан обожествен владетел.
Според ръководителя на експедицията д-р Георги Китов владетелят е бил последовател на Орфей.
Храмът е бил възлово място за голям култов център от много скални светилища и няколко десетки могили.
В две от тях са открити по-малки храмове, използвани като гробници.
50 хиляди лева ще трябват за покритието на обекта, за да прекара зимата.
Експедицията има дългове за около 35 хиляди лева.
Главният административен секретар на Президента ще посрещне българските олимпийци.
Днес - 29 септември, се завръща част от българската олимпийска делегация.
Тъй като президентът Петър Стоянов е вън от София в този ден, негов представител на летище София ще бъде главният административен секретар на държавния глава Румен Христов.
Той ще поздрави олимпийците от името на Петър Стоянов.
Президентът на Републиката ще приеме българските най-добре представилите се български олимпийци веднага след като всички се завърнат у нас.
Президентът декларира своето имущество.
В изпълнение на Закона за публичност на имуществото на лица, заемащи висши държавни длъжности, Президентът на Републиката декларира своето имущество, доходи и разходи в Декларация по чл.4 ал.1 в срока по параграф 2 (до 30 септември 2000 година) от Заключителните разпоредби на същия Закон.
Декларацията е депозирана при Председателя на Сметната палата днес - 28 септември 2000 година.
Държавният глава декларира своето имущество в личните си страници в Интернет (през 1998 и през 2000 година) и преди да има законово задължение за това.
Данните оттам съвпадат с тези от днешната декларация.
В раздела доходи, освен президентската заплата, в декларацията е посочен и получавания от съпругата на Президента наем от магазин в Пловдив - 12 квадратни метра, собственост на г-жа Стоянова.
Доходът възлиза на 100 долара месечно, общо 1200 долара за миналата година.
Освен това, Президентът няма собствено моторно превозно средство в този момент, както и водни и въздухоплавателни превозни средства, няма ценни книги, дялове в дружества с ограничена отговорност и кома ндитни дружества, поеменнни акции в акционерни дружества, в това число придобити чрез участие в приватизационни сделки, няма дадени обезпечения - все графи от декларацията.
Хърватският президент ще посети България по покана на Петър Стоянов.
По покана на президента Петър Стоянов официално посещение в Република България на 2 и 3 октомври ще направи президентът на Република Хърватия Стипе Месич.
Той ще бъде придружаван от министъра на външните работи на Хърватия Тонино Пицула и от министъра на морското стопанство, транспорта и далекосъобщенията Алоиз Тушек По време на посещението хърватският президент ще разговаря с президента Петър Стоянов, с председателя на Народното събрание Йордан Соколов и министър-председателя Иван Костов.
Двамата държавни глави ще проведат разговор на "четири очи" и ще ръководят след него пленарни разговори на българската и хърватската делегации.
Ще последва съвместна пресконференция.
По време на визитата ще има и българо-хърватски бизнес форум.
Българският министър на транспорта и съобщенията Антоний Славински и хърватският му колега Алоиз Тушек ще подпишат спогодба за морското търговско корабоплаване.
Българският президент Петър Стоянов присъства на инагурацията на Стипе Месич през февруари тази година и използва случая, за да покани хърватския държавен глава на официално посещение у нас.
Много важен политически знак нарече президентът Петър Стоянов международното учение "Седем звезди 2000".
Международното учение "Седем звезди 2000" на многонационалнитте мирни сили за Югоизточна Европа /ММСЮЕ/ е много важен политически знак за Балканите.
Това заяви днес на брифинг пред журналисти президентът и върховен главнокомандващ въоръжените сили на Република България Петър Стоянов.
Той пристигна днес на полигона край хасковското село Корен, за да присъства на учение на многонационалната бригада, чийто щаб е в Пловдив.
В щаба на маневрите командирът на ММСЮЕ турският бригаден генерал Хюлми Акън Зорлу запозна Петър Стоянов с целите на учението.
Президентът изтъкна важността на маневрите, като подчерта, че седем държави успяват да проведат учение под общо командване с ясна цел - поддържане на мира.
Петър Стоянов благодари на военните министри на България, Турция, Гърция и Македония и на представителите на другите държави, които с присъствието си тук доказват голямото значение на "Седем звезди 2000".
Многонационалните мирни сили за Югоизточна Европа са приложими за всеки регион, но аз се надявам те никога повече да не се използват на Балканите, които, дай Боже, оттук нататък да са обречени само на мир, на едно добро съвместно съществуване, на просперитет, каза в заключение държавният глава.
Президентът и гостуващите военни министри наблюдават оперативните действия на формированията на седемте страни участнички, които демонстрират мироопазващи операции.
Президентът Петър Стоянов прие днес акредитивните писма на новоназначените посланици на Финландия и Унгария у насПрезидентът Петър Стоянов прие днес акредитивните писма на новоназначените посланици на Финландия и Унгария у нас - Таисто Толванен и д-р Бела Коложи.
На церемонията по връчване на акредитивните си писма на д-р Бела Коложи предаде на Петър Стоянов писмо от президент на Унгария Ференц Мадъл, в което унгарският държавен глава благодари да българския президент за поздравленията получени при встъпването му в длъжност.
Нашите отношения се градят на една нова основа, обусловена на еднаквите стремежи на двете страни интеграцията в европейските и евроатлантическите структури, каза д-р Бела Коложи.
Той изрази надежда, че по време на своя мандат е нас допринесе за задълбочаването на двустранните контакти.
Шведският крал Карл XVI Густав и съпругата му - кралица Силвия ще направят държавно посещение в България от 9 до 11 ноември 2000 г. по покана на президента Петър Стоянов и на съпругата му Антонина Стоянова.
В писмо до българския президент, с което крал Густав XVI приема поканата на българския държавен глава се казва "Ваше Превъзходителство, предвид отличните отношения между България и Швеция и стабилното разширяване на контактите между двете ни страни в много области на живота, кралицата и аз с удоволствие приемаме поканата Ви да направим държавно посещение в България от 9 до 11 ноември 2000 година".
"Бих искал да се възползвам от възможността да Ви изкажа своите много добри пожелания за лично здраве и щастие и за траен просперитет на страната Ви и народа на България", пише още крал Густав.
Швеция поема председателството на Европейския съюз на 1 януари 2001 година.
Президентът Петър Стоянов поздрави офицерите от Випуск 2000.
Президентът и върховен главнокомандващ въоръжените сили Петър Стоянов поздрави днес випускниците на висшите военни училища и Военната академия "Г. С. Раковски" по случай успешното завършване на обучението им.
От днес вие поемате нова отговорност - отговорността за успеха на българската военна реформа, за бъдещето на България, каза Петър Стоянов.
Според него офицерите от Випуск 2000 са призвани да преведат Българската армия в 21-и век така, че тя да отговаря на изискванията да защитава суверенитета, териториалната цялост и независимостта на отечеството.
Като президент и върховен главнокомандващ на въоръжените сили искам да кажа, че България ще направи всичко възможно условията ви за работа да бъдат по-добри, възможностите за реализация по-големи, а семействата ви да имат добър, спокоен и достоен живот, каза Петър Стоянов.
Президентът каза, че няма да прави компромис със съвестта си заради втори мандат.
Президентът Петър Стоянов заяви, че заради втори мандат няма да направи компромис със съвестта си.
"Искам да подчертая, че няма да извърша нито едно политическо действие под натиск, независимо дали Лучников, Иван Костов или който и да е друг стоят зад този натиск, и до края на мандата си няма да направя нито един компромис със съвестта си и клетвата, която съм дал да служа на България, заради евентуален втори мандат", каза Петър Стоянов.
Той направи днес изявление пред медиите по повод обръщанието към него, което направи вчера депутатът от СДС Светослав Лучников в предаването "Гласове" на БНТ.
Лучников го призова "да се разграничи от противонационалните сили в страната и да застане твърдо на страната на демокрацията и на Обединените демократични сили".
Като президент на България винаги съм се старал да запазвам хладнокръвие при всички внушения, нападки, дори обиди.
"Атаката на г-н Лучников обаче продължи дълго - започна преди две седмици от вестник "Демокрация", през "Свободна Европа" до Националната телевизия снощи - макар и в най- мек вариант", каза Петър Стоянов.
Президентът съобщи, че за последен път е видял с г-н Лучников преди около два месеца в болницата.
Не ми каза каза нищо от това, което говори през последните две седмици, каза Петър Стоянов.
Ако то беше приятелски съвет, както той го назовава, можеше да ми го каже в очите, а не чрез медиите, допълни той.
Според Петър Стоянов поводът да отговори на г-н Лучников е, че неговата атака може да сътвори една от големите провокации в историята на СДС - да бъде противопоставен Съюзът на демократичните сили на президента и така да се създаде конфликт там, където той не съществува.
"Ако е вярно, че СДС има толкова много врагове, както казва г-н Лучников, какъв е смисълът да се полагат усилия да бъде създаван още един в лицето на президента", попита Петър Стоянов.
Той съобщи, че не е решил дали да издигне кандидатурата си за втори мандат.
Но ако го сторя, ще я издигна като независим и надпартиен кандидат.
"Бил съм президент на всички българи и искам да остана такъв", каза Петър Стоянов.
"Но тъй като вярвам, че в политиката трябва да има морал, ще го направя, само ако получа за това ясната и категорична подкрепа на Съюза на демократичните сили - политическата сила, която ме издигна за президент на България преди четири години и чиято програма и идеали никога не съм преставал да подкрепям", посочи президентът.
Според него г-н Лучников е прав, че от политическото поведение на СДС днес в голяма степен ще зависи и съдбата на България.
Една партия може да се идентифицира със своето ръководство и това обикновено става след успешни избори.
Но преди избора, който ни очаква догодина, СДС трябва да се идентифицира преди всичко със своите избиратели.
"Нещо повече - за да спечели изборите, трябва да предложи на избирателите си темите, които истински вълнуват българския народ днес, а сред тях очевидно не са компроматните войни, политическите разправии или личните взаимоотношения между българските политици", каза Петър Стоянов.
Президентът поздрави сребърната медалистка от Сидни 2000 Румяна Нейкова.
Президентът Петър Стоянов изпрати поздравителна телеграма до Румяна Нейкова, сребърна медалистка в дисциплината скиф на Летните олимпийски игри в Сидни.
Честит сребърен медал!
"Радваме се за твоя успех и ти пожелаваме още много постижения и спортен шанс в бъдеще!", се казва в поздравлението на държавния глава.
Президентът разговаря с ръководството на българската олимпийска делегация по повод ситуацията с допинг пробите на българските спортисти в Сидни.
Президентът Петър Стоянов проведе днес два телефонни разговора с председателя на Държавната агенция за младежта и спорта Симон Спасов в Сидни, за да се осведоми лично за ситуацията, създадена след взетите от българските състезатели допинг-проби.
Държавният глава заяви, че всички в България ще бъдем много огорчени, ако се стигне до отнемане на спечелените медали.
Президентът поиска от ръководството на българската олимпийска делегация да предприеме всички възможни мерки, за да се разкрие истината, защото продължава да вярва, че успехите на българските спортисти не се дължат на употребата на забранени средства.
Президентът Петър Стоянов изпрати съболезнователна телеграма до близките и роднините на Станислав Стратиев.
"Приемете моите най-дълбоки съболезнования за преждевременната смърт на Станислав Стратиев", се казва в телеграмата на държавния глава.
България загуби един от най-талантливите си творци и достойни хора.
"Поклон пред паметта му", пише още Петър Стоянов.
Президентът поздрави медалистите ни от Олимпийските игри.
Президентът Петър Стоянов изпрати две поздравителни телеграми до българските състезатели по вдигане на тежести Гълъбин Боевски и Георги Марков, които завоюваха две олимпийски титли и поставиха нови световни рекорди.
Ето и текста на телеграмата до световният шампион по вдигане на тежести Гълъбин Боевски: "Честит златен медал!".
Гордеем се с теб и те прегръщаме!
Петър Стоянов, Президент на Република България.
В поздравлението на държавния глава до носителя на сребърен медал Георги Марков се казва: "Честито сребро!".
Желая ти още успехи в бъдеще!
Вчера държавният глава изпрати и телеграма до Таню Киряков, златен медалист по спортна стрелба на 27-мите летни Олимпийски игри.
Честито, шампионе!
"Горди сме с човека, написал нова страница в историята на българския спорт, спечелвайки медали от три Олимпиади!", се казва в поздравлението на държавния глава.
Президентът Петър Стоянов разговаря с главния секретар на Министерството на вътрешните работи Славчо Босилков.
Г-н Босилков изложи пред държавния глава своите виждания за евентуална реорганизация на систематата на МВР с цел да се подобри ефективността по опазването на националната сигурност на България и да се противодейства на престъпността.
Полковник Босилков запозна Президента и със състоянието на оперативната обстановка в страната.
Петър Стоянов се завърна от Австралия.
Президентът Петър Стоянов, който бе на посещение в Австралия по покана на Международния олимпийски комитет, кацна рано тази сутрин на летище София.
На летището Петър Стоянов заяви пред журналисти, че България няма желание да стане член на Европейския съюз преди да се е подготвила, така както и ЕС няма да приеме България "утре или вдругиден", преди тя да е изпълнила критериите за членство.
Стоянов бе помолен да коментира изказването на своя съветник Стив Ханке, че влизането на България в ЕС ще има катастрофални резултати за българската страна, защото икономиките са различни.
Българският президент обаче изтъкна, че ако има нещо, зад което застават всички политически сили в България, това е желанието на България за членство в ЕС.
Петър Стоянов изрази умерен оптимизъм по повод на поредното отлагане на съдебния процес срещу българските медици в Либия.
"До процеса ние трябва много внимателно да следим всичко, което се случва, и в крайна сметка да пожелаем либийското правосъдие да бъде обективно, да открие истината и българските медици да бъдат невинни и да се завърнат час по-скоро в Родината", посочи българският президент.
Той отказа да съобщи дали в Австралия е имал срещи, на които е лобирал за България и по-конкретно за случая със задържаните в Либия медици.
Президентът няма да коментира делото срещу българските медици на 17 септември, преди да разбере юридическите подробности.
Президентът Петър Стоянов научи веднага за развоя на делото срещу обвинените български медици в Либия днес.
Държавният глава е насърчен от последните новини около днешното заседание на Либийския народен съд.
Едновременно с това Петър Стоянов няма да оценява фактите около делото, преди да събере достатъчно юридически подробности и аргументи от заседанието.
В деня на поредното заседание на Либийския народен съд в Администрацията на Президента по въпроса работят юридическият секретар на Петър Стоянов - г-жа Бойка Янчева и специалният пратеник на държавния глава по делото - г-н Христо Данов.
Президентът ще отпътува от Сидни тази нощ (българско време).
Той обяви това още преди да знае за развоя на събитията в Триполи.
Очаква се Петър Стоянов да пристигне в София в нощта на понеделник срещу вторник (18 срещу 19 септември).
Днес в Сидни българският президент Петър Стоянов се срещна със секретаря на австралийската парламентарна Асоциация за приятелство с България - Бил Сърком.
Г-н Сърком е и лидер на парламентарната група на Лейбъристката партия в австралийския парламент.
През април т.г.той беше на посещение в България.
Петър Стояов и Бил Сърком разговаряха за австралийски инвестиции у нас и за Пакта за стабилност, както и за сътрудничество в областта на културата и историческите паметници.
Австралия е на първо място в света по обем на инвестициите в чужбина спрямо вътрешния си брутен продукт.
За миналата година австралийските инвестиции в чужбина са в размер на 31.2 милиарда щатски долара.
Българският държавен глава използва срещата, за да благодари на австралийските власти за отношението им към българските емигранти.
Асоциацията за приятелство в България в австралийския парламент е учредена през декември 1997 година.
В нея членуват десет австралийски парламентаристи.
Председател е ръководителката на парламентарната група на управляващата Либерална партия г-жа Кей Елсън.
Днес - 17 септември, неделя /в България - на 16 срещу 17/ Президентът на Републиката се срещна в Сидней с около 400 представители на българската общност в Австралия.
Сънародниците ни се бяха събрали в църквата на Меркет плейс в Сидней, известна като място за срещи на стари и нови емигранти.
Българската общност в Австралия наброява около 10-12 хиляди души, една трета от тях - с валидни български паспорти.
Миналата година сънародниците ни създадоха първата в историята на Австралия българска православна църковна общност - "Свети Иван Рилски", в столицата Мелбърн, която наброява около 2500 души.
В този град е и най-голямата българска православна църква в Австралия - "Св. Св. Кирил и Методий".
Нашенци приветстваха българския държавен глава с родни песни, изпълнени от хор "Мартеница".
Хорът е формиран и ръководен от австралийската композиторка и певица от холандски произход Мара Кийк, под влиянието на българския композитор проф. Иван Спасов, на творчеството на когото са посветени редица концерти.
Хорът "Мартеница" е съставен предимно от австралийски певици, солистката - Силвия Енчева, е българка.
Той изпълнява произведеня на българска фолклорна основа с модерно звучене.
Някои от песните са по стихове на българските емигранти в Австралия Стефан Кожухаров и Здравка Малинова.
Президентът говори пред сънародниците ни за прехода на България към демокрация и пазарна икономика през последните 10 години.
След това Петър Стоянов даде половин-часово интервю за българския радиочас по станцията на Ес Би Си, което се излъчи пряко в ефир.
Тази нощ българският държавен глава Петър Стоянов, който се намира в Сидни, изпрати съболезнователна телеграма до Хуан Антонио Самарнч, генерален секретар на МОК.
В телеграмата се казва: "Петър Стоянов, президент на Република България".
Приемете моите най-дълбоки съболезнования за кончината на съпругата Ви.
Искрено съжалявам за сполетялата Ви лична трагедия и то - по времето на най-голямото спортно събитие в света, за организацията на което Вие имате толкова големи заслуги.
Поклон пред паметта на г-жа Самаранч.
Час преди откриването на олимпиадата, на официалната трибуна на големия стадион в Сидни вече пристигнаха държавните глави и правителствени ръководители, които отговориха на поканата на МОК да присъстват на 27-те летни олимпийски игри.
Българският президент Петър Стоянов е използвал възможността да разговаря с генерал-губернатора на Нова Зеландия Майкъл Харди Бойс, с президента на Литва Валдас Адамкус, с президента на Словения Милан Кучан, с полския президент Александър Квашневски, с македонския президент Борис Трайковски, с министър-председателя на Швейцария Адолф Оги, както и с генералния секретар на МОК Хуан Антонио Самаранч.
В ложата е пристигнала и Челси Клинтън с официалната американска делегация, която сърдечно поздравила и разговаряла накратко с българския президент.
Президентът Петър Стоянов се срещна с генерал-губернатора на Австралия сър Уилям Дийн.
Българският президент Петър Стоянов беше гост тази сутрин /българско време/ на генерал-губернатора на Австралия сър Уилям Дийн в резиденцията му в Сидни.
В продължилия 40 минути разговор българският президент подчерта, че българско-австралийските отношения биха могли да са част от приоритетите на азиатско-тихоокеанската политика на България.
София се стреми да развива стабилни връзки с държавите от западния бряг на Тихия океан, посочи Стоянов.
Той добави, че вече е бил на официални визити в Китай и Япония и че би желал да използва срещата с генерал-губернатора, за да стимулира и отношенията с Австралия.
България и Австралия имат голям потенциал за развитие на своите връзки заяви Петър Стоянов.
Той добави, че според София двустранният стокообмен може да се увеличи и че австралийските инвеститори са добре дошли в България.
Австралия е на първо място в света по показателя съотношение между чуждестранните инвестиции и вътрешния продукт.
Чуждестранните инвестиции на страната съставляват 8,2 на сто от вътрешния продукт и възлизат общо на 31,2 милиарда долара.
В момента обаче австралийските инвестиции в България са незначителни, по-съществен е само австралийският проект за подпомагане на българското здравно осигуряване, осъществяван след спечелен конкурс на Световната банка.
На срещата с генерал-губернатора на Австралия българският президент Петър Стоянов подчерта, че географското разстояние не е пречка за развитието на отношенията между двете страни.
Той отбеляза, че основната външнополитическа цел на България е присъединяването към ЕС и НАТО, но добави, че това съвсем не намалява усилията на България за развитие на отношенията с Австралия.
Петър Стоянов благодари за условията, които австралийските власти предоставят на десетхилядната българска емигрантска общност на австралийския континент и за дългосрочната политика на правителството в Канбера за утвърждаване на принципа на мултикултурализма, за запазването и развитието на националните, етнически, културни и религиозни традиции на емигрантските общности в Австралия.
Президентът Петър Стоянов пристигна в Сидни.
Късно тази нощ /българско време - рано сутринта австралийско/, след 26-часово пътуване с четири междинни кацания българският президент Петър Стоянов пристигна в Сидни, столицата на Двадесет и седмите летни олимпийски игри.
Българският държавен глава е придружен от най-малката делегация в сравение с всички останали държавни глави гости на Олимпиадата - тя включва само охрана и личен лекар.
Днес в 19 ч. австралийско време Петър Стоянов ще се срещне с с българските спортисти и с ръководството на Българския олимпийски комитет в хотел Ренесанс в Сидни.
Утре той ще присъства заедно с колегите си от другите страни на официалното откриване на лятната олимпиада.
Президентът се срещна с българската олимпийска делегация в Сидни.
Президентът Петър Стоянов, който пристигна рано тази сутрин в Австралия, се срещна в една от залите на хотел "Ренесанс" в Сидни с ръководствата на Българския олимпийски комитет, на Държавната агенция за младежта и спорта и с шефовете на отборите, които участват в състезанията на 27-мите летни олипийски игри.
Президентът пожела успех на всеки един състезател поотделно и на българската олимпийска делегация като цяло.
"Сега остава само да си пожелаем да няма травми, всичко останало е в ръцете на съдбата", каза Петър Стоянов в началото на срещата с българските участници в състезанията.
Държавният глава ще се срещне със спортистите, свободни от тренировки, в Олимпийското село на 17-ти септември.
На 16 и 17 септември - първите дни на Олимпиадата, Президентът ще присъства на тези състезания по вдигане на тежести и стрелба, на които ще се изявяват български спортисти.
Петър Стоянов е първият български държавен глава, който лично ще подкрепя нашите състезатели на олимпийски състезания.
Повече медали пожела на българските спортисти в Сидни президентът Петър Стоянов.
Президентът Петър Стоянов каза пред журналисти на летище София, че без колебание заминава за Сидни, за да присъства на откриването на 27-те летни Олимпийски игри и да подкрепи българските спортисти там.
Те ме поканиха най-искрено и съвсем искрено ми казаха, че имат нужда от моята подкрепа.
"Това не съм чул от политиците от април 97-а" - добави държавният глава.
"Искам да видя това, което искат всички българи - повече радост за българския народ, сиреч повече победи, повече медали" - каза президентът Стоянов.
Всички спортове според президента могат да поднесат на българите приятни изненади.
Най-големите очаквания обаче са насочени към щангите, каза Петър Стоянов.
"Ще стискам палци за всички" - увери той.
Поне два дни след началото на игрите президентът възнамерява да наблюдава състезанията "на живо".
Петър Стоянов изрази надежда, че след Олимпиадата няма да има оплаквания от "обективни причини" и че българските спортисти няма да бъдат уличени в използване на непозволени средства.
Това е най-тежката беда...
"Дай Боже на нас да ни се размине" - каза президентът.
"Заминавам за Сидни със съзнание, част от което е обременено от тази тема" - отговори Петър Стоянов на въпрос за очакванията му преди процеса в Либия по обвиненията срещу български медици.
"Стискам палци за нашите медици по начина, по който стискам и за победите в Сидни" - каза президентът.
"Засега не съм обмислял такава възможност" - отговори той на въпрос дали е планирал посещение в Либия.
"Мрачната страна на един иначе забележителен посткомунистически процес" нарече Петър Стоянов формулираната от журналист "тема за Чорни, Бонев и Лучански".
"Нещата вървят, така или иначе" - добави държавният глава.
В СДС има достатъчно и умни, и отговорни хора...
"Това не е драматична ситуация, във всеки случай" - каза президентът в отговор на въпрос за положението в партията.
Находката на Староселския храм е сигурно от световно значение и държавата трябва да направи необходимото, за да се покаже тя по най-добрия начин и да стане "гвоздей" на така наречения културен туризъм, който страната ни развива.
Това каза в отговор на журналистически въпрос държавният глава преди заминаването си за Сидни.
Президентът Петър Стоянов ще присъства на откриването на Олимпиадата в Сидни.
Тази нощ - 12 срещу 13 септември, президентът Петър Стоянов заминава за Сидни, Австралия, за да присъства на откриването на Двадесет и седмите летни олимпийски игри и на първите прояви на българските спортисти там.
Българският държавен глава е поканен от Международния олимпийски комитет, от Държавната агенция за младежта и спорта, от Българския олимпийски комитет и, разбира се - от българските олимпийци.
На 15 септември сутринта Петър Стоянов ще се срещне с генерал-губернатора на Австралия сър Уилиям Патрик Дийн.
Президентът ще разговаря и с австралийския министър-председател Джон Уинстън Хауард, с други държавни глави, които ще присъстват на Олимпиадата, както и с българската колония в Австралия.
Президентът Петър Стоянов се завърна днес от САЩ, където участва в Срещата на хилядолетието на ООН.
Заминаването на много наши младежи след 1989 г. в чужбина не е сред най-приятните факти, които съпътстват нашата посткомунистическа действителност, но е глупаво от това да се правят трагедии - напротив, ако фактът е налице, трябва да се опитаме от него да извлечем някакви положителни дивиденти.
Това каза Петър Стоянов, помолен да коментира срещата си с представители на българския Уолтстрийт клуб - Ню йорк.
Винаги съм твърдял, че нашите младежи е хубаво да работят, да учат и да трупат опит в чужбина и е най-хубаво след това да се върнат да прилагат този опит в България, посочи президентът.
Но дори да не се върнат, те могат да работят за страната си там където се намират, създайвайки едно истинско българско лоби, допълни той.
По време на посещението си в САЩ за Срещата на Хилядолетието Петър Стоянов осъществи визитата си по Западното крайбрежие, отложена миналата година заради войната в Косово.
В Сан Франциско президентът се срещна с кмета на града Уили Браун и го покани на посети България, за да установи близки контакти с някои от българските градове.
Уили Браун връчи на българския президент символичните ключове на града.
Президентът говори пред около 200 политици, бизнесмени и журналисти в Клуба за световна политика в Сан Франциско.
Лекцията на Петър Стоянов бе на тема "След Косово: перспективи за мира и просперитета на Балканите".
Словото на българския президент е било предавано по Националното обществено радио на САЩ.
След лекцията си Петър Стоянов се срещна с бившия държавен секретар на САЩ и ръководител на института "Хувър" Джордж Щулц.
Двамата са разговаряли за обстановката на Балканите и са анализирали причините за възникването и развитието на конфликтите в региона.
В университета в Станфорд президентът има среща с 25 български студенти, повечето от Хасково и Стара Загора, които изучават бизнесадминистрация и компютърни технологии.
За преки инвестиции на американската киноиндустрия в България настоя българският президент, който заедно със съпругата си представи специална програма за възможностите на българските кинотворци в Юнивърсъл Студио в Холивуд.
На срещата с българския държавен глава присъстваха 26 известни американски продуценти, президенти на компании.
Под заглавие "Българският президент е оптимист" в. Сан Франциско Кроникъл помести статия за посещението на Петър Стоянов в Сан Франциско.
"Президентът Петър Стоянов, оптимистичният лидер на дълбоко песимистичен народ, при визитата си в Сан Франциско миналата седмица описа България като остров на стабилност и толерантност на Балканите - и като земя на евтина, но компетентна работна ръка /включително компютърни инженери/, където признават, че има корупция и се борят с нея, а повече от две трети от приватизацията е приключила", пише вестникът.
На 5 септември президентът се срещна с българската колония в Лос Анжделис.
Срещата бе организирана от един от най-големите клубове на българи в северна Америка - клубът Тангра, в който членуват около 300 български "стари" и "нови" емигранти.
По-късно пред американски сенатори, политолози, журналисти и политически коментатори в Лос Анджелис президентът Стоянов представи външнополитическите приоритети на страната.
Той говори и за позицията на България по време на войната в Косово.
Българският държавен глава запозна присъстващите на срещата бизнесмени с икономическата ситуация в България.
Той направи преглед на резултатите от валутния борд и прикани американските индустриалци да инвестират в България.
В Ню Йорк Петър Стоянов присъства на работна закуска, организирана от двамата съпредседатели на срещата на Хилядолетието финландската президентка Таря Халонен и президента на Намибия Сам Нуйома.
В рамките на срещата на Хилядолетието българският държавен глава има редица двустранни срещи.
За преговорите с ЕС Петър Стоянов разговаря с президентите на Чехия Вацлав Хавел и на Полша Александър Квашневски и със словашкия премиер Микулаш Дзуринда.
Актуални проблеми в Югоизточна Европа бяха сред акцентите на разговорите на Петър Стоянов с президентите на Хърватия Стипе Месич, на Албания Реджеп Мейдани, на Черна гора Мило Джуканович, на Македония Борис Трайковски и на Румъния Емил Константинеску.
Ръководителят на българската делегация за Срещата на хилядолетието разговаря с френския си колега Жак Ширак, с президента на Австрия Томас Клестил и с министър-председателя на Израел Ехуд Барак.
Официална покана да посети България президентът Стоянов е отправил по време на срещата си с новия унгарски президент Ференц Мадъл.
По време на работния обяд, даден от генералния секретар на ООН Кофи Анан на държавните и правителствени ръководители, участващи в сесията, Петър Стоянов разговаря и с британския премиер Тони Блеър и лично се запозна с руския президент Владимир Путин и с японския министър-председател Йоширо Мори.
Петър Стоянов благодари на Япония за подкрепата, която тя непрестанно дава за българската реформа.
Президентът Стоянов посрещна празника на Съединението на Княжество България с Източна Румелия заедно с част от българите в Ню Йорк в църквата "Св. Св. Кирил и Методий" на 50-а улица в Манхатън.
В Ню Йорк Петър Стоянов участва в срещата на около 50 държавни и правителствени ръководители на франкофонски държави, организирана и ръководена от френския президент Жак Ширак.
Президентът Стоянов се срещна в Ню Йорк с изпълнителния директор на Програмата на ООН за развитие /ПРООН/ Марк Браун, за да му благодари за финансирането на различни проекти в България и да го покани на специално посещение у нас.
В речта си на срещата на Сесията на Хилядолетието на ООН българският президент изрази подкрепата на България за нарастващата роля на ООН в развитието на демократичните процеси в света.
Президентът Стоянов заяви пред аудиторията, че българското правителство е взело решение да увеличи своята вноска за мироопазващите операции на ООН.
Държавният глава изрази надежда, че Срещата на хилядолетието ще създаде онези необходими предпоставки за ООН, които биха й позволили успешно да изпълнява своята мисия през 21 век.
В края на престоя си в САЩ Петър Стоянов се срещна с българския Уолстрийт клуб в Ню Йорк - независима организация, основана през юни тази година, в която влизат 35 българи, професионалисти на така наречената Улица на световния бизнес.
Членовете на клуба са на възраст между 28 и 40 години.
Петър Стоянов обсъди възможностите за включването на България във втората вълна от разширяването на Северноатлантическия пакт на среща с Брус Джаксън, председател на американския комитет за разширяването на НАТО.
В последния ден от пребиваването си в Ню Йорк българският държавен глава участва в заседанието на Бюрото на Икономическия и социален съвет на ООН /ИКОСОС/.
По-късно той говори на форума на 30-те световни лидери, организиран от американската Асоциация за външна политика.
Петър Стоянов се срещна с представители на българския "Уолстрийт клуб" в Ню Йорк.
Президентът Петър Стоянов се срещна с членовете на българския Уолстрийт клуб в Ню Йорк - независима организация, основана през юни тази година, в която влизат 35 българи, професионалисти на така наречената Улица на световния бизнес.
Те се изявяват професионално в сфери като банките и финансите, преки и портфейлни инвестиции, капиталови пазари и борсова търговия, икономически и финансов анализ и финансови информационни системи.
Сред целите на клуба е да съдейства за развитието на връзките между България и американските финансови среди, да подпомага и българските делови среди и организации с професионални съвети в областта на икономиката, търговията и финансите.
Някои от членовете на клуба работят в световноизвестни компании като Джей Пи Морган, Барклис, Сити банк, Прайсуотърхауз, Мирил Линч, Лемън бродърс и др.
Освен това клубът участва в благотворителна дейност за България.
От името на участниците неговият председател Георги Стратев запозна бълграския дръжавен глава с намерението на младите българи професионалисти на Уолстрийт да са във постоянна помощ на България за актуални икономически и финансови въпроси в нейното развитие.
Петър Стоянов изрази задоволството си от съществуването на тази организация и подчерта, че макар и нетрадиционен, този начин за лобиране на България е един от най-резултатните.
"Вие сте новият имидж на България", подчерта българският президент.
Работният ден на Петър Стоянов завърши със среща с Брус Джаксън, председател на американския комитет за разширяването на НАТО.
Двамата обсъдиха възможностите за включването на България във втората вълна от разширяването на Северноатлантическия пакт.
В последния ден от пребиваването си в Ню Йорк българският държавен глава ще участва в заседанието на Бюрото на Икономическия и социален съвет на ООН /ИКОСОС/.
По-късно той ще говори на форума на 30-те световни лидери, организиран от американската Асоциация за външна политика.
По обед Петър Стоянов ще поздрави македонския си колега Борис Трайковски по повод деня на независимостта на Македония, който се отбелязва в ООН с прием, даван от македонския държавен глава.
След това президентът ще отпътува за България, където се очаква да пристигне в събота по обед /българско време/.
Президентът Петър Стоянов говори пред Форума на световните лидери.
Президентът Петър Стоянов беше специален гост на Форума на световните лидери, организиран от америкаската Асоциация за външна политика днес сутринта в Ню Йорк.
Аудитория на българския държавен глава бяха повече от 100 индустриалци, собственици на компании от Уол Стрийт /Джей Пи Морган, Американ експрес, Американ Сити Банк, Чейс Манхатън Банк/, специалисти по човешките права, журналисти /от Ню Йорк Таймс, списание Форбс, Файненшъл таймс/.
Пред аудиторията Петър Стоянов изнесе лекция, посветена на проблемите в района на Югоизточна Европа и възможности за тяхното преодоляване.
Още в самото начало президентът Стоянов подчерта, че смята за погрешно цялата Югоизточна Европа да се слага под общ знаменател.
Той отново отбеляза, че краят на военната операция в Косово е бил ускорен благодарение на категоричното солидаризиране на съседните на Югославия страни с действията на международната общност.
Според българския държавен глава тези страни трябва да бъдат подкрепени незабавно с ясна визия за приобщаване към ценностите на евроатлантическата общност.
Петър Стоянов изрази увереност, че не става въпрос за "помощ за беден роднина", а за осъзнат общоевропейски интерес, който се дефинира по съвършено нов начин 10 години след падането на Берлинската стена.
"Западът и Изтокът се оказаха недостатъчно подготвени за новите предизвикателства", заяви българският президент.
По думите на Петър Стоянов процесите на икономическа и политическа интеграция ще тръгнат толкова по-бързо, колкото по-бързо и ясно се осъзнае, че проблемът на Балканите не е само регионален, и дори не само общоевропейски, а проблем на целия демократичен свят.
Президентът Петър Стоянов припомни на аудиторията, че България стриктно спазва наложеното над Югославия ембарго, което й донесе загуби, равняващи се на половината външен дълг на страната, а това е голяма загуба за страна в посткомунистическа реформа.
Според държавния глава изключително важни и обнадеждаващи за региона са инициативи като плана "Шифтър" и Пакта за стабилност, които ще го изправят пред една нова историческа перспектива и ще открият нови въможности за страните от Югоизточна Европа.
"Ключът към траен мир, стабилност и сигурност в Европа е в солидни стратегически инвестиции за икономическото възстановяване и развитие на Югоизточна Европа, от което ще спечели всеки", смята Петър Стоянов.
"За бизнеса това са допълнителни възможности, а за държавите донори - по-евтиния начин, отколкото разходите за военни операции или сини каски", допълни българският президент.
Той изрази увереност, че мироопазващи операции водят до позитивен резултат, само ако са подкрепени от бързи действия за икономическо стабилизиране.
Българският държавен глава е на мнение, че процесите на глобализация са оказали много важно влияние за рухването на комунизма в Източна Европа.
Използвани разумно, те могат да се окажат и най-силното оръжие на източноевропейците да намалят по-бързо и по-безболезнено дистанцията с развитите страни от Западния свят.
Президентът Стоянов още веднъж припомни, че драматичните събития в региона се развиха в момент, когато България започна реално да излиза от кризата, наследена от комунистическото минало.
Той отбеляза стабилизирането на българската икономика, очаквания растеж от 4-5% за годината, балансирането на бюджета, редовното изплащане на външния дълг, рязкото увеличаване темповете на приватизация и изпълняването на мащабна програма за структурна реформа.
Петър Стоянов специално подчерта и оценката на междуните финансови инситуциии, че в страната действа успешен валутен борд.
"Всички български институции са убедени в необходимостта от преодоляването на наследството от миналото - то наранява престижа на България като страна, която приема и се придържа към модерните стандарти на междунардно поведение", заяви българският държавен глава.
В края на изказването си пред Форума на световните лидери Президентът подчерта, че страната ни бе спомената в доклад на комисия на ООН за доставка на оръжие на бунтовническата организация УНИТА.
Той посочи, че след представянето на доклада на ООН правителството е назначило специална комисия, която установи слабите места в системата за контрол и лиценциране.
"Комисията не установи нарушения", заяви държавният глава и отбеляза предприетите мерки за премахване на всякакво съмнение в това отношение:създаването на специален орган - Агенция за контрол и лицензиране; въвеждане на много строги изисквания при лицензирането на фирмите и разрешаването на сделките; разширяването на обсега на проверка на сертификата за краен ползвател с изискване за проактивна проверка - какво ще се прави с оръжието и дали то няма да се продава; въвеждането на нови процедури за продължаване на лицензите, които се дават за кратки периоди, като в резултат на това от 112 фирми е подновен лицензът на по-малко от 30.
Петър Стоянов отбеляза инициирането от България създаване на център за унищожаване на запаси от леки оръжие в сътрудничество с други държави от региона и държави от НАТО и предложената също от нашата страна Декларация за продажбите на оръжие и унификация на сертификатите за краен ползвател още през миналата година.
В заключение държавният глава декларира, че България има ясна политическа воля да се справи напълно с този проблем и е открита за сътрудничество и с останалите демократични държави.
"Тук, както и в другите области, които обсъждахме, международното сътрудничество е ключът за успеха в решаването на тези проблеми", добави Петър Стоянов.
На българския държавен глава бяха зададени много въпроси, между които за проатлантическата ориентация на страната и за подкрепата й по време на операцията на НАТО в Косово, въпроси за човешките права, за валутния борд у нас, за корупцията, за развитието на частния сектор в България.
В отговор на въпрос коя е най-важната тема за българското общество днес, Петър Стоянов отговори: "Да намери нестандартния метод, чрез който бързо да достигне икономически Европа".
Преди българския президент на Форума на световните лидери са говорили министър-председателят на Австралия, външният министър на Турция, премиерът на Испания, президентът на Южна Африка и други държавници.
Петър Стоянов участва в заседание на Икономическия и социален съвет към ООН.
Българският държавен глава Петър Стоянов участва рано тази сутрин нюйоркско време в заседанието на Икономическия и социален съвет на ООН /ИКОСОС/, на чието Бюро тази година България е член.
Заедно с президентите на Австрия, Камерун, Коста Рика и Индонезия и в присъствето на генералния секретар на ООН Кофи Анан е била изразена загриженост, че потенициалът на информационните технологии не се използва пълноценно - мнозинството от света все още живее в бедност и е далеч от постиженията на научно-техническата революция.
В изказването си българският държавен глава е подчертал значението на информационните технологии във всички сфери на живота и е изразил задоволство от факта, че генералният секретар на ООН и ИКОСОС поставят ударение върху този въпрос.
Днес ролята и мястото на отделните страни в световната икономика се определя до голяма степен от способността им да се ползват от възможностите на информационните технологии, е подчертал българският държавен глава.
Той е изразил загриженост, че потенциалът на информационните технологии за развитие все още е неравномерно разпределен.
Както и вчера от трибуната на Общото събрание на ООН, Петър Стоянов е акцентирал, че заплахата от дигиталното разделение е реална.
Според българския президент ООН като универсална международна организация може да играе обединяваща усилията на всички роля в сферата на информационните технологии.
Държавният глава е завършил изказването си с мнението, че Икономическият и социален съвет на ООН може да бъде главно координиращо звено в тази област.
След около четири часа от трибуната на Организацията на обединените нации българският президент Петър Стоянов ще направи своето изказване.
Още в началото държавният глава ще изрази подкрепата на България за нарастващата роля на ООН в развитието на демократичните процеси в света.
Президенът ще каже от трибуната на Общото събрание на ООН, че приоритетна област в бъдещата дейност на ООН трябва да са поддържането и укрепването на световния мир и сигурност.
България е активно ангажирана в усилията на международната общност за регулиране на създадените конфликти, смята българският президент, и страната ни подкрепя ефективната реформа на ООН за мироопазващите операции.
Петър Стоянов ще заяви пред аудиторията, че българското правителство е взело решение да увеличи своята вноска за мироопазващите операции на ООН.
След това Президентът ще говори за обстановката в Югоизточна Европа.
Според българския държавен глава необходими са две неща - дългосрочна стартегия за икономическо стабилизиране на нашия регион и ускореното му интегриране в европейските структури.
Ключов инструмент в тази област е Пактът за стабилност, твърди Петър Стоянов.
След това той ще се спре на глобализацията.
През последните десетина години, ще каже Петър Стоянов, ние получихме достатъчно доказателства за потенциала на глобализацията в ролята й да решава съвременните проблеми и да отвори нови хоризонти пред човечеството, но също така и да породи трудности.
Според него има начини за ограничаване на отрицателните ефекти на глобализацията - тя не трябва да бъде оставена да се развива стихийно, смята Петър Стоянов.
Възможможностите да се влияе върху нея и върху тези отрицателни ефекти нарастват при участие в регионални интеграционни инициативи, но тези инициативи могат да бъдат успешни, ако са подчинени на цялостен глобален подход, твърди българският държавен глава.
В това той ще потърси новата, изключително важна роля на Организацията на обединените нации.
Петър Стоянов вярва, че ООН ще продължи да бъде съществен фактор за социално-икономическото и научно-техническо развитие, за опазването на околната среда и хуманитарното сътрудничество на национално, регионално и глобално равнище и ще подчертае, че основните цели в тази област трябва да са постигането на устойчиво развитие, решаването на проблемите на хората, редуцирането на бедността и намирането на нови източници на доходи за всички социални слоеве на нашата планета.
След това българският държавен глава ще говори за самата Организация на обединените нации, което е и темата на Срещата на хилядолетието.
Според Петър Стоянов при реформирането си ООН трябва да вземе под внимание нарастналия брой на страните членки и повишената роля - икономически и политически потенциал на някои държави, които биха могли с успех да поемат ангажиментите и отговорностите на непостоянни и постоянни членове на Съвета за сигурност на ООН./Държавният глава визира кандидатурата на България за непостоянен член на Съвета за сигурност/.
Убеждението на българския президент е, че гарантирането и спазването на правата и на основните свободи на човека са съществен елемент в развитието на гражданското общество.
Петър Стоянов ще поиска развитите страни да улеснят бързия достъп на развиващите се и на страните в преход към така наречените "информационни магистрали" (information superhighways).
В заключение президентът Стоянов ще изрази надежда, че Срещата на хилядолетието ще създаде онези необходими предпоставки за ООН, които биха й позволили успешно да изпълнява своята мисия през 21 век.
Президентът Петър Стоянов се срещна с Администратора на Програмата за развитие на ООН.
Късно снощи вчера - 6 септември /рано сутринта днес българско време /, президентът Петър Стоянов се срещна в Ню Йорк с ръководителя на Програмата за развитие на ООН /ПРООН/ г-н Марк Мълок Браун, за да му благодари за финансирането на различни програми в България и за да го покани на специално посещение у нас.
Програмата за развитие на ООН в България финансира проекти главно в областта на намаляване на социалната цена на прехода от планова към пазарна икономика, за развитието на малкия и средния бизнес, за опазването на околната среда, за подобряването на столицата и други градове в рамките на проекта "Красива България", в който се откриват и нови работни места.
ПРООН оказва съдействие на нашата страна и при осъществяване на административната реформа.
Програмата финансира и много български неправителствени организации.
Петър Стоянов се познава с Марк Мълок Браун от времето, когато той беше Вицепрезидент на Световната банка.
Програмата има свое представителство в София.
В момента ПРООН осъществява у нас своя пореден седми програмен цикъл, в който приоритети са здравеопазването, опазването на околната среда, социалната сфера, развитието на малкия и средния бизнес.
Късно снощи на приема на държавните глави, който Кофи Анан даде в сградата на ООН, българският президент се запозна и с новия японски министър-председател Йоширо Мори.
Българският президент Петър Стоянов разговаря в Ню Йорк вчера следобед местно време /късно снощи българско време/ с новия унгарски президент Ференц Мадъл.
Срещата им стана в рамките на Сесията на хилядолетието на ООН.
Двамата държавници обсъдиха в детайли преговорите на своите страни за членство в Европейския съюз, както и хармонизацията на законодателствата във връзка с новите външнополитически приоритети на България и Унгария.
Те обмениха мнения по обстановката в Югоизточна Европа, необходимостта от ускоряване на инфраструктурните проекти в района и проблемите накорабоплаването по река Дунав.
Българският президент покани Ференц Мадъл на официално посещение у нас в началото на идната година.
Малко по-късно Петър Стоянов разговаря и с британския премиер Тони Блеър по време на работния обяд, даден от генералния секретар на ООН Кофи Анан на държавните и правителствени ръководители, участващи в сесията.
Във фокуса на разговора Стоянов-Блеър също бе обстановката в Югоизточна Европа.
На обяда българският президент се запозна лично и с руския президент Владимир Путин.
Късно снощи българско време Петър Стоянов бе поканен на вечеря в Манхатън от известни американски индустриалци и журналисти.
Сред домакините на вечерята бяха Андрю Тиш, собственик на хотелски вериги по цял свят, Боб Скъли,вицепрезидент на авторитетната финансова компания Морган Стенли, Алън Баткин, вицепрезидент на Асоциацията Кисинджър, Ейбрахам Фоксман, президент на неправителствената организация Лига срещу поругаването и известни журналисти от телевизионните канали Фокс и Ей Би Си-нюз, както и от списание "Тайм".
Българският президент участва в среща на франкофонските страни в рамките на Сесията на хилядолетието.
Българският президент Петър Стоянов участва снощи в срещата на около 50 държавни и правителствени ръководители на франкофонски държави, организирана и ръководена от френския президент Жак Ширак.
Срещата бе неофициална и се състоя при закрити врата.
Жак Ширак я окачестви като "приятелска среща, на която са представени всички континенти и всички пътища на развитие", предаде АФП, като се позова на източници от френската делегация.
Ръководителите на франкофонските държави приеха декларация, в която се обявяват за засилване на ефективността на ООН в поддържането на мира и сигурността чрез предотвратяване на конфликтите и мирно уреждане на различията.
В документа се посочва, че франкофонските страни ще работят за хуманен процес на глобализация и ще подкрепят усилията на ООН за осигуряване на устойчиво развитие, за намаляване на бедността, за гарантиране правата на човека и развитието на демокрацията и за опазването на околната среда.
Участниците в срещата изтъкнаха и предимствата на новите информационни технологии във връзка с важния принцип за запазване на културното и езиково многообразие.
В декларацията от срещата си те подкрепиха и инициативата на ООН за 2001 г, която бе обявена за година на диалога между културите и цивилизациите.
Петър Стоянов говори пред Съвета за външна политика на Калифорния.
Представяне на българската политика пред Съвета за външна политика на Калифорния направи президентът на България Петър Стоянов вчера в Лос Анджелис.
Пред американски сенатори, политолози, журналисти и политически коментатори президентът Петър Стоянов представи външнополитическите приоритети на страната.
Той изтръгна овации от аудиторията с разказа за това, че България на два пъти през този век даде пример за солидарност с подложени на репресии народи.
През двайсетте години на века България прие прокудените от родните им места арменци, а в годините на Втората световна война, независимо от силния хитлеристки натиск българите спасиха своите евреи, каза българският президент.
В основата на този безпрецедентен акт бяха български парламентаристи, интелектуалци, българското духовенство, монархът, целият български народ.
Големият режисьор и хуманист Стивън Спилбърг разтърси света със своя филм "Списъкът на Шиндлер", отбеляза Стоянов.
Но българският "списък на Шиндлер", е значително по-дълъг.
Той съдържа 50 000 имена и аз се гордея с този най-голям принос на моя народ в съвременната цивилизация, заяви българският президент.
След това Петър Стоянов говори за позицията на България по време на войната в Косово.
Сегашните събития отново причиняват болезнени загуби на страната ни.
Международната общност и вие, американците, трябва да знаете, че около режима на югославския президент Слободан Милошевич вече съществува пояс от демократични държави, но нашата демокрация трябва да стане демокрация на просперитета.
Затова днес ние се интересуваме не само колко бързо и как ще се стигне до мира на Балканите, но и как ще изглежда този мир.
За нас е изключително важно да се даде нова скорост на Пакта за стабилност за Югоизточна Европа, посочи Петър Стоянов.
Петър Стоянов завърши лекцията си с популярната в Съединените щати мисъл на президента Труман, изказана преди близо 50 години, но особено актуална за нашия регион и днес: "Целта трябва да бъде не само мир в наше време, а мир за всички времена".
Около един час продължиха въпросите към българския президент.
Аудиторията прояви голям интерес към отношението към малцинствата в България и към преференциите за бизнеса в българското законодателство.
Бъдещето на атомната електроцентрала също бе обект на особено внимание.
Българският президент посочи, че съдбата на АЕЦ Козлодуй е част от условията за преговори с Европейския съюз.
Запитан за производството на пиратски компактдискове Петър Стоянов увери, че са взети всички необходими мерки срещу това.
След лекцията Петър Стоянов отпътува от Лос Аджелис за Ню Йорк, където днес ще участва в откриването на срещата на високо равнище на ООН на хилядолетието.
Съпругата на българския президент - Антонина Стоянова, ще присъства на форум на ЮНИЦЕФ за обучение на девойки заедно със съпругите на останалите държавни глави, участващи в срещата на ООН на хилядолетието.
Президентът Петър Стоянов и съпругта му се срещнаха с българската колония в Лос Анжделис.
Срещата се състоя в хотел Мариот в сателитното градче на Лос Анджелис Лонг Бийч.
Тя беше организирана от един от най-големите клубове на българи в северна Америка - клубът Тангра, в който членуват около 300 български "стари" и "нови" емигранти.
Петър Стоянов призова българите, дошли от десетки населени места в Калифорния, да не чакат инструкции, за да работят за България.
Примерът на националните лобита на Чехия, Унгария и Полша е пред вас, каза президентът.
Част от успехите на тези страни се дължи и на техните активни лобита в Америка.
Президентът подчерта, че продължаващата емиграция на млади българи не би била трагедия за страната, ако се направлява умно.
Нека младите трупат жизнен опит след десетилетия затворени врати у нас, каза Петър Стоянов.
Дали част от тях ще се върнат в България, зависи и от нас, българските политици.
Но и тези, които останат завинаги в Америка, могат да бъдат полезни на страната си.
По времето на комунизма много хора ни убеждаваха, че българските емигранти работят срещу интересите на родината си.
Но днес ние сме свидетели на все повече примери, че те през цялото време са работили за добрия образ на България по света, продължи г-н Стоянов.
Българите се интересуваха от икономическата ситуация у нас, от възможностите за инвестиции в малки и средни предприятия, от данъчните преференции за индустрията, от стимулиращото законодателство за инвеститорите.
Способонстта на българите да се адаптират към новите реалности в света е предимство на нацията ни и нашенците зад граница трябва да използват това в свой интерес и в интерес на страната си, каза българският президент.
В отговор на въпрос за Общобългарския събор в Рожен той подчерта, че голямата изненада за него по време на събора на родопските ливади на 26 и 27 август са били българите от България.
Щастието на българските политици, подчерта Стоянов, е в това, че зад тях е народ, който умее да различи голямото от дребното, временните от постоянните ценности и винаги е готов за нови предизвикателства.
Просперитетът на нациите не се гради върху големината на тяхната територия или полезните изкопаеми, а върху възможността на хората да поемат съдбата си в свои ръце, заключи президентът.
След няколко часа Петър Стоянов ще говори пред експерти, политици и журналисти от престижния Клуб за световна политика на Калифорния и ще отговори на въпроси на редакционния колектив на вестинк Лос Анджелис Таймс, след което ще отпътува за Ню Йорк.
Петър Стоянов настоява за преки инвестиции на американската киноиндустрия в България.
Българският президент Петър Стоянов, който е на посещение в Съединените щати, настоя вчера /днес сутринта българско време/ за преки инвестиции на американската киноиндустрия в България.
Петър Стоянов и съпругата му представиха специална програма за възможностите на българските кинотворци в Юнивърсъл Студио в Холивуд.
На срещата с българския държавен глава присъстваха 26 прочути американски продуценти, президенти на компании и актьори от "Меката" на световното кино.
Срещата привлече многобройна публика, въпреки че се състоя в почивния за американците ден и в навечерието на празничния Ден на Труда.
Представянето беше организирано със съдействието на Емил Разпопов, сценарист, режисьор и продуцент, който от 26 години работи в Лос Анджелис.
Президентът разговаря с Ричард Ръш, продуцент на филми като "Каскадьорът" и "Цветовете на нощта", Бърнард Лъскин, президент на компанията Филипс Интерактив Медиа, Хауърд Казанджян, продуцент на повечето от филмите на Джордж Лукас, Джош Удуърд, продуцент на нашумелия филм "Мъже", Джери Токовски, главен продуцент на спектаклите на американската киноакадемия за наградите Оскар, Поул Гуриан, продуцент на филма на Кустурица "Аризонска мечта", и с други известни продуценти и актьори.
Петър Стоянов призова за преки инвестиции във високите технологии за производство на филми у нас, за да се използват талантите на българските компютърни специалисти и аниматори.
Група българи са вече звезди в тази област в Холивуд.
Някои от тях участваха в нашумели продукции като "Епизод 1" на Джордж Лукас и "Захвърлен надалеч" на Никос Казандзакис.
Колективите на някои от българите са носители на "Оскар" за специални ефекти.
Петър Стоянов изрази мнението, че само преки американски инвестиции в българското кинопроизводство ще дадат простор на талантите на българските режисьори, оператори, техници, аниматори и композитори.
Българският президент ще се срещне утре /в понеделник калифорнийско време/ с българската колония в Лос Анджелис и ще говори пред Клуба за външна политика на Калифорния.
Петър Стоянов обсъди с Джордж Шулц обстановката на Балканите и се срещна с български студенти в Станфорд.
След като изнесе лекцията си в Клуба за световна политика в Сан Франциско, българският президент Петър Стоянов се срещна в института "Хувър" с неговия ръководител, бившия държавен секретар на САЩ Джордж Шулц.
Двамата разговаряха за обстановката на Балканите и по-специално анализираха причините за възникването и развитието на конфликтите в региона.
Джордж Шулц се поинтересува живо от процеса на стабилизация в България и от партньорството на страната ни със съседните държави.
В центъра на разговора бе въпросът за етническата стабилност в България, както и възможностите за излизане на страната ни от икономическата ситуация чрез засилване на чуждите инвестиции.
Джордж Шулц и Петър Стоянов споделиха също своите визии за света в информационния век.
Домакинът разказа интересни епизоди от работата си като държавен секретар по време на президентството на Роналд Рейгън.
Държавният ни глава се срещна в университета Станфорд с 25 български студенти, повечето от Хасково и Стара Загора, които изучават бизнесадминистрация и компютърни технологии.
Той отправи към тях призива, когато говорят за България, да използват личното местоимение "НИЕ", за да личи тяхната съпричастност към проблемите на страната ни.
Петър Стоянов отговори на множество въпроси на слушателите на неговата лекция в Клуба за световна политика в Сан Франциско.
Пред около 200 политици, бизнесмени и журналисти говори вчера /тази нощ българско време и по обед калифорнийско/ българският президент Петър Стоянов в Клуба за световна политика в Сан Франциско.
Лекцията му на тема "След Косово: перспективи за мира и просперитета на Балканите" предизвика и множество допълнителни въпроси.
Слушателите се поинтересуваха за бизнессредата в България днес - докъде е стигнала приватизацията, кои са най-важните области от българската индустрия, които тепърва ще бъдат обявявани за продажба, за чуждестранните инвестиции, за данъчните облекчения за малкия и средния бизнес, в какви области ще развива България своята национална индустрия.
Поставени бяха и въпроси за корупцията, за това има ли носталгия по старото време.
Публиката приветства бурно думите на българския държавен глава, че България окончателно е направила своя избор и че няма да се откаже от външнополитическите си приоритети - членството в НАТО и ЕС, както и от пазарната икономика.
Участниците в срещата се интересуваха също дали в България е актуален въпросът монархия или република.
Българският президент отговори, че в Европа има много успешни републики и много успешни монархии, че има развити страни с мохархическо и с републиканско устройство.
България, допълни той, в този момент има по-важни задачи, на фона на които въпросът монархия или република изглежда като "десерта на дискусиите за нашата демокрация".
Президентът беше представен на членовете на Клуба и на неговото настоятелство от известната телевизионна водеща от Фокснюз Уенди Токуда.
Съветът за световна политика е създаден през 1903 г. от Едуард Адамс, редактор на вестник Сан Франциско Кроникъл.
Годишно тук се изнасят около 400 лекции.
Пред форума са говорили Кофи Анан, Хенри Кисинджър, Роналд Рейгън, Конрад Аденауер, Збигнев Бжежински, Бил Клинтън, Вацлав Хавел, Ричард Никсън.
След лекцията на Петър Стоянов бе направено и представяне на български вина, внасяни в Калифорния.
Българският президент Петър Стоянов изнесе вчера /нощес българско време и по обед на 31 август калифорнийско/ лекция в Клуба за световна политика в Сан Франциско по темата "След Косово: перспективи за мира и просперитета на Балканите".
Петър Стоянов от вчера е в Съединените щати за участие в срещата на Хилядолетието на ООН.
Той гостува на Западното крайбрежие, за да осъществи посещението, отложено миналата година, когато трябваше да прекъсне полета си от Париж и да се върне в България заради войната в Косово.
В словото, което бе предавано по Националното обществено радио на САЩ, президентът посочи, че 10 години след падането на Берлинската стена Западът и Изтокът са се оказали недостатъчно подготвени за новите предизвикателства.
Колкото по-бързо и ясно се осъзнае, че проблемът на Балканите не е само регионален, толкова процесите на икономическа и политическа интеграция ще тръгнат по-бързо и ще бъдат приети от народите на Изтока и на Запада, подчерта той.
Петър Стоянов отдели специално внимание на процесите на глобализацията.
Според него те са оказали много важно влияние за рухването на комунизма в Източна Европа.
Използвани разумно, те могат да се окажат и най-силното оръжие на източноевропейците да намалят по-бързо и по-безболезнено дистанцията с развитите страни на Западния свят, каза той.
В тази насока Стоянов посочи няколко повода за размисъл, породени от кризата в Косово.
Според българския президент косовската криза е откроила нарастващата взаимозависимост между държавите, очертала се след падането на Берлинската стена.
Международната намеса стана възможна, тъй като държавният суверенитет вече не може да служи като параван, зад който отделни режими да действат безконтролно, посочи той.
Модерните държави осъзнават, че е в техен интерес да следват общоприетите международни норми на поведение дори с цената на отказ от националния си суверенитет.
А това от своя страна изисква съществуващите международни институции да бъдат адаптирани към променящите се реалности.
Косовската криза доказа по убедителен начин, че съвременните проблеми могат бъдат решавани успешно само с колективни усилия, подчерта българският държавен глава.
В тази връзка той изтъкна специфичния позитивен принос за глобализацията, който представляват действията на балканските страни за създаването на пояс на сигурност около Белград, както и усилията им за възстановяване на региона.
Освен изгоди Петър Стоянов посочи, че глобализацията крие и заплахи.
С цел избягването на негативните ефекти процесите на глобализацията трябва да бъдат насочвани изключително отговорно.
Той се спря и на състоянието на българската икономика и посочи, че драматичните събития в Югославия са се развили в момент, когато България е започнала реално да излиза от кризата, наследена от комунистическото минало и поредното пост-комунистическо правителство, управлявало до края на 1996 г.
Президентът подчерта, че българската страна ще продължи последователно да работи за изпълнение на критериите за членство в ЕС и НАТО, за да бъде генератор на сигурност и сътрудничество в Югоизточна Европа.
Това е нашият избор, зад който стоят всички политически сили в страната, посочи той.
За да постигнат всичко това, Балканите се нуждаят повече от всякога от мир, стабилност и перспектива за утрешния ден, подчерта накрая българският държавен глава.
Президентът Петър Стоянов замина днес за САЩ, където ще участва в Срещата на хилядолетието на Организацията на обединените нации /ООН/.
Българският държавен глава е сред 33-мата ръководители на делегации, които ще говорят от трибуната на ООН в Ню Йорк.
В Срещата на хилядолетието ще участват повече от 100 държавни глави от цял свят.
Българският президент ще произнесе реч от трибуната на ООН на 7 септември.
Той ще участва също в дебатите на двете паралелни кръгли маси.
В Ню Йорк Петър Стоянов ще разговаря генералния секретар на ООН Кофи Анан, с американския президент Бил Клинтън, със съпредседателите на Срещата на хилядолетието г-жа Таря Халонен - президент на Финландия и с г-н Сам Нуйома - президент на Намибия.
В ООН държавният ни глава ще има и редица двустранни срещи със свои колеги.
Общото събрание на ООН реши миналата година 55-тата сесия да бъде проведена на най-високо равнище като Среща на хилядолетието.
Преди да отиде в Ню Йорк, президентът Петър Стоянов ще посети Западното крайбрежие на САЩ.
Сред влиятелните политически и делови среди в Сан Франциско и Лос Анжелис, българският държавен глава ще настоява за преки инвестиции в България и за активно политическо застъпничество в приоритетните за страната ни външнополитически задачи.
На 31 август, в Сан Франциско Петър Стоянов ще получи ключовете на града от кмета на града Уили Браун - известен деец на Демократическата партия, а по-късно ще разговаря с Джордж Шулц, ръководител на института Хувър.
Господин Шулц е бивш държавен секретар на САЩ, републиканец.
Държавният глава ще говори пред членовете на авторитетния Клуб за външна политика на Калифорния.
Президентът Стоянов ще посети и Световния Интернет-център в Силиконовата долина, ще се срещне с представители на проспериращи фирми там и ще разговаря с българи, които работят и учат в Станфорд.
В Лос Анжелис българският държавен глава ще говори пред Съвета за световна политика./Пред този форум са изнасяли лекции Кофи Анан, Хенри Кисинджър, Роналд Рейгън, Конрад Аденауер, Збигнев Бжежински, Бил Клинтън, Дуайт Айзенхауер, Вацлав Хавел, Ричард Никсън, Жорж Помпиду, Ицхак Рабин.
Клубът е основан през 1903 от Едуард Адамс - редактор на вестник "Сан Франциско Кроникъл"/.
Словото на Президента ще се предава по Националното обществено радио на САЩ.
Навсякъде президентът ще даде интервюта за известни издания, като в. "Сан Франциско Кроникъл" и в. "Лос Анжелис таймс", както и за световната новинарска мрежа СNN.
За работното си посещение в САЩ ще бъде придружаван от съпругата си г - жа Антонина Стоянова, която, заедно със съпругите на държавните глави от всички страни, участва в специална програма.
Президентът Стоянов ще вземе становище за реформата в полицейските служби, след като му бъде представена концепцията на главния секретар на МВР.
Президентът Петър Стоянов ще вземе окончателно становище за реформата в полицейските служби, след като главният секретар на МВР полковник Славчо Босилков му представи своята концепция.
Държаният глава заяви това в отговор на журналистически въпрос днес преди заминаването си за САЩ където ще участва в Срещата на хилядолетието на Организацията на обединените нации.
"Специалните разузнавателни средства в никакъв случай не могат да бъдат използвани от хора, които не работят в МВР", каза президентът.
Той припомни че въпросът за паралелната власт в МВР е възникнал около скандала с използването на специалните разузнавателни средства.
"Не мисля, че всички служители, които са работили в бившата Държавна сигурност, трябва да бъдат уволнени само заради това, че са работили там", каза президентът.
Според него подборът трябва да бъде правен много внимателно, като в основата му е професионализмът и лоялността към каузата, която се изповядва от МВР.
Днес президентът Петър Стоянов се срещна с Антон Гиргинов - говорител на междуведомствената комисия по делото срещу шестимата българи, задържани в Либия, и с д-р Данаил Бешков - директор на Националния СПИН-център и ръководител на Националната лаборатория по СПИН и остри вирусни инфекции.
Президентът Стоянов е обсъдил с Антон Гиргинов и с д-р Данаил Бешков възможностите на държавните институции да окажат ефективна помощ на защитата на българските медици, задържани в Либия.
Президентът Петър Стоянов изпрати съболезнователна телеграма до Негово Височество Емира на Бахрейн Хамад бен Иса ал Халифа по повод снощната катастрофа със самолета на Гълф еър.
"Приемете моите и на българския народ най-дълбоки съболезнования за трагичната катастрофа с пътническия самолет Еърбъс в Персийския залив", се казва в телеграмата на държавния глава.
Скърбим заедно с Вас и с близките на 143-те загинали.
"Поклон пред паметта им", пише Петър Стоянов.
Президентът Петър Стоянов пи сутрешен чай със Симеон II и приветства семейството му с "Добре дошли".
Симеон II пристигна в страната преди два дни, придружаван от съпругата си Маргарита, престолонаследника княз Кардам и съпругата му Мириам, както и от княгина Калина.
Това е първото посещение на Кардам в България, за баща му то е шесто.
Президентът Петър Стоянов се подписа в съболезнователната книга в руското посолство.
Скърбя заедно с българския народ за смъртта на офицерите и моряците от "Курск", написа президентът Петър Стоянов в съболезнователната книга, открита днес в посолството на Руската федерация у нас по повод трагичната гибел на екипажа на руската подводница "Курск".
"Моля да предадете на родителите и близките на загиналите нашите най-дълбоки съболезнования", написа още държавният глава.
Моралът в Българската армия обсъди президентът Петър Стоянов с членове на Съюза на възпитаниците на Негова величество училища.
Моралът, възпитанието и традициите в Българската армия бяха основните теми на днешната среща на президента Петър Стоянов членове на Съюза на възпитаниците на Негово величество училища.
Съюзът на възпитаниците на военните на Негово величество училища, Школата за запасни офицери и Родолюбивото запасно войнство е приемник на забранените през 1944 г.
Съюз на запасните офицери, Съюза на запасните подофицери, Обществото на кавалерите на ордена "За храброст" и Съюза на бойците от фронта.
Сегашният съюз обединява запасни офицери и обявява за свои цели "възстановяването, развитието и укрепването на традициите и ценностите на българската войска и на авторитета на българския офицер, възвръщане на морала и дисциплината във войската и обществото".
"Можем да имаме армия в най-добро въоръжение, да имаме много танкове и самолети, но моралът е много по-важен", каза след срещата председателят на съюза о.з.полковник Никола Рухчев.
Президентът Петър Стоянов се срещна отново с генерал Васил Василев.
Директорът на Национална служба "Полиция" генерал Васил Василев на поискана от него днес лична среща с президента Стоянов е уведомил държавния глава за последните разкрития за убийствата на двамата ватмани Анита Методиева и Лазар Колибаров.
Президентът Стоянов е благодарил на полицията за добре свършената до тук работа.
По повод трагичната развръзка с руската подводница "Курск" Президентът на Република България Петър Стоянов изпрати съболезнователна телеграма до руския президент.
В телеграмата се казва: "Уважаеми господин Президент, приемете моите и на българските граждани най-дълбоки съболезнования за трагичната гибел на 118-те руски моряци в подводницата "Курск".
Дълбоко сме потресени от тази човешка трагедия, отнела живота на толкова хора.
Българският народ и лично аз се чувстваме съпричастни към Вашата скръб и болката на Вашия народ.
Свеждаме глави пред мъката на децата, съпругите и родителите на загиналите войници и офицери.
Президентът се срещна с директора на Национална служба "Полиция" ген. Васил Василев.
Президентът Петър Стоянов се срещна на "Дондуков"2 с генерал Васил Василев - директор на Национална служба "Полиция".
Държавният глава поиска последна информация за трагичния инцидент с ватманката Анита Методиева в столичния транспорт, както и доклад за състоянието на престъпността в страната през последния месец.
Президентът на Републиката заяви, че споделя притесненията на българското общество от така наречената "улична" престъпност и поиска от Националната служба "Полиция" енергични мерки срещу нея.
Генерал Василев докладва, че целият наличен ресурс на Службата е мобилизиран.
Президентът поиска от генерал Васил Василев да се срещне лично със столичните ватмани, за да ги уведоми за случая и за предприетите мерки.
Президентът Петър Стоянов поздрави американския си колега Бил Клинтън.
Българският президент Петър Стоянов е изпратил телеграма, в която честити 54-ия рожден ден на президента на САЩ Бил Клинтън.
Приемете моите най-сърдечни поздрави и пожелания за здраве, щастие и успех, се казва в телеграмата на българския президент.
Ще си спомням винаги за нашите интересни и приятелски разговори през последните години, пише Петър Стоянов.
Президентът Стоянов: Страната ни ще има успех, само ако законите й се спазват от всички.
Никой не бива да остава с впечатлението, че България е разграден двор, каза президентът Петър Стоянов в изявление по повод мярката на Националната служба за сигурност срещу петима чужди граждани.
Крайно време е да се разбере, че страната ни ще има успех, само ако законите й се спазват от всички - и от българските граждани, и от чужденците, пребиваващи у нас, заяви държавният глава.
Според президента това иска българският народ - резултати, както от съдебната власт, така и от МВР и неговите служби.
Президентът Петър Стоянов получи писмо от френския президент Жак Ширак.
В писмото на г-н Ширак се казва: "Съзнавам очакванията, които предизвиква френското председателство по въпроса за разширяването на Европейския съюз".
Разбирам също очакванията Ви относно темповете на преговорите за присъединяване през следващите месеци.
Бъдете уверен, че ще следим, съгласно заключенията на Европейския съвет във Фейра, за запазване динамиката на преговорите, започнали по времето на португалското председателство.
Нашето намереие е да продължим, на базата на предложенията на Комисията, откриването на преговори по нови раздели с шестте кандидатки от Хелзинки, като държим сметка за специфичните заслуги на всеки кандидат.
По нататък в писмото на Жак Ширак до Петър Стоянов се изтъква това.
Отлично разбирам желанието Ви за възможно най-бърз напредък на преговорите и се ползвам от случая да Ви окуража за продължаване на усилията по пътя към присъединяването.
Бих искал също да напомня друг френски приоритет, отнасящ се до България - въпроса за визите.
Уверявам Ви, че полагаме големи усилия България да бъде заличена от общия списък на страните, чиито граждани трябва задължително да бъдат снабдени с виза при пресичане на вътрешните граници на Европейския съюз.
Сегашното присъствие на България в този списък ми изглежда несъответстващо на статута й на страна-кандидатка, провеждаща преговори за присъединяване.
Както знаете, преразглеждането на този правилник ще се състои по време на нашето Председателство и ние ще направим всичко възможно за намирането на общоприемливо решение.
Писмото на Президента на Френската република до българския държавен глава завършва така: "Бих искал накрая да благодаря на България за важния й принос към усилията на Европейския съюз за подобряване положението на Западните Балкани, което е важна цел на нашето Председателство".
150-та годишнина на Иван Вазов и Захари Стоянов ще се дискутират на Общобългарския събор "Рожен 2000".
Кръгла маса, посветена на 150-та годишнина от рождението на Иван Вазов и Захари Стоянов, по идея на президента Петър Стоянов организират на Общобългарския събор "Рожен 2000".
Това съобщи на пресконференция днес председателят на кръглата маса проф. Милена Цанева.
Като символична определи професор Цанева идеята на тази кръгла маса на Общобългарския събор "Рожен 2000".
По традиция на събор се събират хора от различни семейства - цели български родове.
По думите на проф. Цанева това е начин за съхраняване и осъвременяване на тази непреходна българска ценност.
Заключителната дискусия на кръглата маса ще бъде посветена на българистиката в чужбина.
Очаква се в нея да участват над 20 чуждестранни българисти.
Как да се получава информация от България в областта на литературата, публицистиката, журналистиката, както и начините за пряк контакт с българските им колеги ще обсъдят гостите на кръглата маса.
Български език се преподава с 36 града в света, съобщи председателят на Съвета за чуждестранна българистика към БАН д-р Анисава Милтенова.
Според президента Петър Стоянов министърът на вътрешните работи и главният секретар на МВР трябва да върнат доверието на българските граждани към своята институция.
Президентът Петър Стоянов днес подписа два указа - единият за освобождаването на главния секретар на МВР генерал Божидар Попов и другият за назначаваното на неговото място на полковник Славчо Босилков.
Държавният глава съобщи това днес след продължилата повече от час среща с премиера Иван Костов и с министъра на вътрешните работи Емануил Йорданов.
По-късно към тях се присъедини и новият главен секретар.
Петър Стоянов уточни, че срещата не е била, за да съобщи за подписаните укази, защото този факт е бил предизвестен.
Целта на срещата според президента е била да заяви и повтори още веднъж, че смяната на главния секретар на МВР не решава проблемите на МВР.
Президентът съобщи, че вчера е получил докладът на министрите на вътрешните работи, на отбраната и на правосъдието за използването на специалните разузнавателни средства.
Това, което се иска днес от министъра на вътрешните работи и от главния секретар, е да върнат доверието на българските граждани към своята институция и това трябва да стане в много кратки срокове, каза Петър Стоянов.
На Славчо Босилков и на министъра ясно бяха обяснени днес тези тревоги, които имаме за дейността на МВР, специално в случая с използването на СРС, заяви и премиерът Иван Костов.
Според президента обществото изисква от всички власти критичност и взискателност към министъра на вътрешните работи и към ръководството на МВР.
По думите на Стоянов проблемът с "Бръмбаргейт" е много важен, защото засяга достойнството, спокойствието и сигурността на гражданите.
Според президента, за да бъде спокойно обществото, то трябва да е сигурно в три неща - контрол и отговорност на ръководството на МВР за всички дейности в министерството, спазването на конституцията и законите в работата на МВР, както и гаранции срещу паралелни структури или служители на МВР, занимаващи се с дейност, насочена срещу интересите на държавата и нейните граждани.
Президентът подчерта, че "Бръмбаргейт" не може да бъде повод да се поставя под съмнение работата на специалните служби, защото без тяхната дейност не може да защитим нито своята национална сигурност, нито да се преборим с престъпността във всичките нейни форми.
Държавният глава изрази съжаление за острия си тон в този дебат и посочи, че той е бил продиктуван единствено от загрижеността му за съдбата на една от най-важните институции в България - МВР и подчинените му служби.
Категорично не смятам, че с този критичен тон влошавам образа на управляващите от ОДС преди наближаващите избори.
Напротив, убеден съм, че последните избори в България показаха категорично, че българският народ вярва на тези, които могат да казват своите грешки и да демонстрират воля, за да ги преодолеят.
"И в никакъв случай не вярва на онези, които твърдят че са безгрешни - една констатация, която не може да бъде отнесена към никой от нас - днешните български политици", каза Петър Стоянов.
Решенията, които съдържа докладът на тримата министри, бяха подкрепени от президента и възприети от него като необходими, каза след срещата премиерът Костов.
Докладът констатира, че основната отговорност за "Бръмбаргейт" носи главният секретар на МВР ген. Божидар Попов и предложи неговото освобождаване.
Тримата министри препоръчаха и промени в законодателството, вътрешните нормативи и дейността на администрацията, свързани с използването на специални разузнавателни средства.
Най-силната подкрепа, която президентът дава, е за най-ключовото назначение - освобождаването на Божидар Попов и назначаването на Славчо Босилков, заяви Костов.
Славчо Босилков бе директор на полицията през 1997-98 г., а след това член на Съвета по сигурността към Министерския съвет.
Според премиера Костов вестниците не обръщат толкова внимание на проблема с агентурата и нейното поведение в настоящия момент, както и на информационната или компроматна война.
Премиерът припомни, че е обърнал внимание на този въпрос преди много време.
Тази война според него цели да компрометира държавните институции и да намали доверието в тях.
Костов посочи, че "неслучайно мишена в тази война е точно структурата, която охранява авторитета на властта - МВР и специалните служби, които работят вътре в него и които са свързани с неговата работа".
Ние всички разбираме колко сериозни задачи имаме да решаваме оттук нататък, имаме много кратки срокове, за да вземем връх за решаването на този проблем и считам, че ще се справим, заяви премиерът Костов.
Петър Стоянов се срещна на Дондуков 2 с представители на ромската интелигенция.
Според президента Петър Стоянов проблемите на ромите са общобългарски, когато става дума за интегрирането на България в Европейския съюз.
Държавният глава обсъди с интелектуалци от ромските общности проблеми, пред които са изпратени ромите в България.
Реформата в здравеопазването, образованието и подмяната на документите за самоличност са трите основни теми на разговора, които открои държавният глава след срещата.
Събеседниците са дискутирали начинът, по който ромите ще се възползват от реформата в здравеопазването.
Според Петър Стоянов образованието на ромските деца е проблем, който може да има последици, ако не бъде огледан навреме.
Като много важен определи президентът и въпроса, свързан с подмяната на документите за самоличност за ромското население.
Трудовата заетост на ромите също е била тема за разговора.
"Категорично не мисля, че програмите за социална помощ, колкото и добре да са организирани, са главното средство за решаване на този проблем", каза Петър Стоянов.
По-доброто, по-перспективното средство е на ромите да бъдат осигурявани места за трудова заетост, допълни президентът.
Те трябва да се вписват в процеса на новото мислене.
Членството на България в Европейския съюз минава и през решаване на проблемите на българските роми.
Няма ЕС, ако не успеем да решим проблемите на една немалка част от българското население, която представляват българските роми, каза Петър Стоянов.
Днес президентът Петър Стоянов се срещна с премиера Иван Костов, който го увери, че до няколко дни държавният глава ще получи окончателния доклад на тримата министри и решенията на правителството във връзка с използването на специални разузнавателни средства.
Президентът получи уверенията на министър-председателя, че правителството подхожда с цялата критичност и взискателност, необходими в настоящия момент.
Президентът се срещна с Божидар Попов.
Веднага след завръщането си от Турция президентът Петър Стоянов се срещна на "Дондуков"2 с главния секретар на МВР генерал Божидар Попов.
Държавният глава отново е поискал лични обяснения от генерал Попов за случая с намерените в дома на главния прокурор Никола Филчев подслушвателни устройства, както и за възможностите за използване на подобни методи и срещу други граждани на страната, в нарушение на Закона.
Президентът ще прецени много внимателно предложението на Министерския съвет за освобождаването на генерал Божидар Попов от поста Главен секретар на МВР.
Държавният глава обаче не счита, че това освобождаване решава проблемите, излезли наяве след скандала с Главния прокурор.
Президентът на Републиката очаква от Правителството по-голяма критичност и взискателност и към дейността на Министъра на вътрешните работи и енергични мерки, за да не се допускат повече подобни нарушения на човешките права в България.
Петър Стоянов се срещна с Месут Йълмаз.
През втория ден от посещението си в Република Турция президентът Петър Стоянов се срещна с Месут Йълмаз - вицепремиер, който отговаря за интеграцията на своята страна в Европейския съюз.
Двамата държавници са обсъдили възможностите за бъдещо членство на страните си в Евросъюза, както и пътя на България и Турция в изпълнението на критериите за това членство.
Петър Стоянов и Месут Йълмаз са дискутирали и възможностите пред държавите от Югоизточна Европа в контекста на събитията в Югославия, както и възможностите на Пакта за стабилност и другите подобни инициативи за нашия регион.
Президентът Петър Стоянов се срещна с турския премиер Бюлент Еджевит.
Посещение на вежливост и гостоприемство направи турският министър председател Бюлент Еджевит на българския държавен глава късно днес следобед.
В приятелски разговори президентът на Република България и премиера на Република Турция обсъдиха въпроси от взаимен интерес, по специално в областта на общите ни икономически и инфраструктурни проекти.
Двамата потвърдиха политическата воля на страните си да завършат успешно тези проекти.
В политиката на Балканите отношенията с Република Турция продължават да имат приоритетно значение, изтъкна българският президент.
Много категорично Бюлент Еджевит и Петър Стоянов се обявиха за катализиране на отношенията ни в икономическата и търговската област.
Констатирано беше единство във външнополитическите приоритети.
Турският премиер благодари на българския държавен глава за отношението към българските турци - мост на приятелството между двете страни.
Българският президент замина със семейството си за курорта Кемер, където ще остане на почивка през следващите няколко дни.
При посещението си в Турция Петър Стоянов се видя със Сюлейман Демирел.
Бившият турски президент Сюлейман Демирел и съпругата му направиха прощална визита на българското президенстко семейство в хотел "Шератон" в Анкара, където Петър Стоянов временно отседна на път за Анталия днес следобед.
В половинчасов разговор г-н Сюлейман Демирал и Петър Стоянов оцениха високо развитието на българо-турските отношения през последните 3 и половина години.
Те се съгласиха, че за първи път в историята на двустранните отношения Турция и България изповядват една и съща ценностна система и имат еднакви цели и стремежи.
Недоверието между двете страни е напълно изчезнало, категоричи са българският държавен глава и бившият турски президент.
Работихме заедно в драматично време, включително дните на косовската криза, каза Петър Стоянов, но винаги намирахме общ език, за което съм ви искрено благодарен.
Разчитайте на мен и занапред подчерта Сюлейман Демирел, като посочи, че ключовите думи на нашите бъдещи отношения ще са "повече сътрудничество".
Сюлейман Демирел подари на българския държавен глава своите мемоари, озаглавени "7 години в Чанкая", където подобаващо място е отредено и на контактите му с България.
Петър Стоянов се срещна с турския президент Ахмед Недждет Сезер.
Българският президент Петър Стоянов беше приет днес по обед в президентския дворец "Чанкая" в турската столица Анкара.
Това е първата среща между българският държавен глава и турския му колега Ахмед Недждет Сезер.
В 40-минутен разговор на "четири очи" те обсъдиха активизирането на двустранните отношения, желанието на България за пълноправно членство в НАТО, общият стремеж на двете страни към Европейския съюз и положението на Балканите.
В разговорите, по предложение на българския президент, бе отделено специално внимание на няколко сфери на активно двустранно сътрудничество: военната област, борбата срещу организираната престъпност и икономическата и търговска област - по специално в изграждане на общи инфраструктурни обекти.
Българският държавен глава подчерта, че военното сътрудничество се развива с добри темпове и специалната обща комисия между двете Министерства на отбраната тази година е активизирала работата си.
Петър Стоянов заяви пред г-н Сезер, че успешната ни борба срещу организираната пресъпност: нелегален трафик на наркотици, хора и оръжие, е нашата най-добра обща визитна картичка в кандидатстването ни в Европейския съюз.
Българският Президент потвърди, че тристранната инициатива между България, Турция и Румъния в тази област досега е дала добри резултати.
Г-н Сезер заяви, че с удоволствие ще участва в новите срещи "на върха" на България, Турция и Румъния, посветени на тази тема.
Двамата президенти подчертаха значението на подписаното между двете страни споразумение за свободна търговия.
То е изиграло положителна роля в двустранните ни отношения.
Ахмед Недждет Сезер и Петър Стоянов се съгласиха,че общите ни инфраструктурни проекти са важни и с голямото си социално значение и за българи, и за турци и потвърдиха политическата си воля за реализирането им.
Двамата президенти обсъдиха и кандидатурата на България за пълноправно членство в НАТО.
Новият турски държавен глава подчерта, че неговата страна ще продължи да подкрепя България по пътя към тази интерграция.
Петър Стоянов благодари за категоричната и неизменна позиция на Република Турция в подкрепа на кандидатурата ни за НАТО, която, както знаете, е облечена и ъсъс закон.
"Ние внимателно следим стъпките на България към Европейския съюз", каза турският държавен глава.
Знаем, че сте изпълнили изискванията по няколко от темите и продължавате нататък, допълни той.
Двамата президенти се договориха да обменят информация за намеренията на страните си за присъдиняване към ЕС.
Ахмед Недждет Сезер сподели мнението на българския президент, че стремежът на двете страни към Европейския съюз е много важна задача, от изключително значение за стабилността на региона.
На срещата беше отбелязано, че уважението към религиозните права и свободи трябва да се разграничава от фундаменталистки влияния, срещу чието проникване двете страни трябва да противодействат.
Българският президент постави на вниманието на турския си колега и комплект от няколко все още нерешени докрай социални и имуществени въпроси - за събиране на разделените по времето на "Голямата ексурзия" семейства; за безплатно лечение на членовете на Българската Екзархия в Истанбул в бившата болница на Екзархията /сега собственост на в.
"Тюркие"/ и за уреждане на въпросите, свързани с имуществото на бежанците от Тракия.
Турското президенстко семейство даде обяд за семейството на българския президент в голямата зала на двореца "Чанкая", на който разговорите продължиха.
Президентът ще посети Турция.
На 3 август, сряда, Президентът на Републиката заминава на работното посещение в Турция.
Визита е съчетана с кратък отдих на държавния глава и семейството му в курорта Кемер.
Президентът започва посещението си от столицата Анкара.
В президентския дворец Чанкая Петър Стоянов ще разговаря на "четири очи" с президента на Република Турция Ахмед Недждет Сезер.
По-късно същия ден българският държавен глава ще се срещне и ще разговаря с бившия президент на Република Турция Сюлейман Демирел и турският министър-председател Бюлент Еджевит.
В късния следобед президентът Стоянов ще се отправи към курорта Кемер, близо до Анталия.
В разговорите си в Република Турция Петър Стоянов ще се застъпва за интензивен двустранен диалог.
Българският държавен глава има намерение да обсъди също актуални моменти около кандидатурата на България за членство в НАТО, подкрепяна активно от Турция.
Стремежът на двете страни към Европейския съюз също ще е част от разговорите.
Положението в Югоизточна Европа ще заеме подобаващо място в този диалог.
Миналото лято президентското семейство летува за кратко в Република Гърция, по покана на гръцкия президент Константинос Стефанопулус.
Президентът ще бъде почетен гост на тържествата за 200-годишнината от рождението на Колю Фичето.
Президентът Петър Стоянов прие поканата да бъде почетен гост на честването на 200-годишнината от рождението на Майстор Колю Фичето в Дряново.
Държавният глава прие днес членове на инициативния комитет за честването, което ще бъде на 27, 28 и 29 октомври в родния град на възрожденския строител и архитект - Дряново.
Петър Стоянов ще бъде официален гост на финалните тържества на 29 октомври, когато в дряновската църква "Свети Никола" ще бъде отслужена литургия, съобщи след срещата кметът на града Мирослав Семов.
Църквата, построена от Колю Фичето, не работи повече от 20 години, тъй като се нуждае от реставрация.
Организаторите на честването обещават храмът да бъде отворен за тържествата през октомври.
За цялостната реставрация са нужни 331 346 лева.
Пари за частичната реставрация до есента ще бъдат осигурени от министерствата на културата и на регионалното развитие и благоустройството, от Съюза на архитектите в България, от фондация "Ценности", както и от дарители от страната и чужбина.
Кметът на Дряново уточни, че реставрацията ще се извършва под контрола на Министерството на културата и на Националния институт за паметниците на културата.
Надяваме се тези дни да бъдат празнични не само за община Дряново, а и за всички родолюбиви българи, каза Мирослав Семов.
В инициативния комитет е и председателят на дружество "Гражданин" Михаил Неделчев, който е пряк потомък на Колю Фичето.
Г-н Неделчев обясни пред журналисти, че потомците на големия майстор са над 300.
Петър Стоянов поздрави новоизбрания израелски президент Моше Кацав.
Ваше Превъзходителство, моля приемете от името на българския народ и от мое име най-сърдечни поздравления по повод избирането Ви за президент на Държавата Израел, се казва в поздравлението на президента Петър Стоянов до новоизбрания израелски президент Моше Кацав.
Използвам случая, за да потвърдя своята увереност в бъдещото развитие и задълбочаване на приятелските отношения между нашите страни и народи, пише президентът Стоянов.
Бих искал да изразя моето уважение към Вас лично и към приятелския израелски народ и да ви пожелая здраве, щастие и успех в отговорната Ви работа, завършва поздравлението на българския държавен глава до Моше Кацав.
Президентът участва в събора в местността Предела.
Президентът Петър Стоянов бе днес сред хилядите участници в събора в местността Предела в Пирин планина, посветен на 97-годишнината от Илинденско-Преображенското въстание.
За тази традиционна проява на народната признателност, организирана от общините Разлог и Банско и ВМРО, бяха пристигнали хора от цялата страна.
Присъстваха народни предствители, гости от Велес, Скопие и други селища в Република Македония.
Петър Стоянов поздрави присъстващите.
Преди да дойде на събора, той бе минал по някои от комитските пътеки в Пирин планина и по време на тези преходи бе изкачил два пъти за два дни пиринския първенец връх Вихрен.
Събрали сме се българи от всички краища на отечеството, за да сведем глава в знак на почит пред подвига и саможертвата на героите от Илинденското и Преображенското въстание, каза в словото си българският президент.
Той припомни, че решението за обявяването на Илинденското въстание формално е взето на 3 януари 1903 г. в кабинет по химия на българската Солунска гимназия "Св. Св. Кирил и Методий".
По думите на Петър Стоянов корените на въстанието обаче трябва да се търсят много по-назад - "в онази 1878-1879 г., когато след радостта на българския народ, че Санстефанският мирен договор го обединява в една земя, в една държава, дойде покрусата на цяла една нация от несправедливите клаузи на Берлинския трактат".
Остава неизпълнен чл. 23 от Берлинския договор, който задължава султана да даде широка автономия на населението на Македония.
Нито веднъж обаче, каза Петър Стоянов, македонските българи не се примириха със своята съдба.
1878 година избухна Кресненско-Разложкото въстание, 1902-ра избухна Горноджумайското въстание, но на Илинден 1903 г. се отприщи народната енергия, хората заявиха ясно, че искат най-вече свобода и човешки правдини.
Президентът говори и за битките, водени от въстаниците в района на Белица, Банско, Обидим, Разлог, Бачево, за трагедията и пожарищата след разгрома.
Държавният глава припомни също безпримерният подвиг на войводата от Банско Радон Тодев и неговите 25 сподвижници-въстаници.
С тях той трябва да охранява единствения път, оставен за прокуденото от родните си места население, което бяга към свободна България.
Радон Тодев умира с всичките си четници и оставя завинаги името си в историята на България.
Равносметката на Илинденското въстание е известна: около 240 сражения, водени от около 26 000 души въстаници срещу почти 350 000 души редовна турска армия.
Повече от 200 села са опожарени, 70 000 души са принудени да напуснат родните си места, 30 000 от тях се устремяват към свободното си вече отечество.
Зад тази равносметка, зад подвига на илинденци, зад дима на опожарените селища има обаче нещо, което често пъти остава незабелязано не само от историците, остава незабелязано и от нас, българите, а и от Европа, заяви Петър Стоянов.
В навечерието на въстанието ВМРО написва своята прословута декларация и меморандум до Великите сили, в който освен, че се казва, че търпението на поробените българи е изчерпано, се казва и че "нашето дело стои над всякакви племенни и национални различия, наши братя са всички страдающи в тъмното царство на султана".
За да завърши с онова прословуто изречение, с което и днес може да се похвали всяко едно национално-освободително движение: "Запрещава се всякакво нападение над мирното турско население, както и посягането на жени, старци и деца-турци".
Президенът припомни и казаното от Христо Силянов, сражавал по време на Преображенското въстанание в една от легендарните чети на Михаил Герджиков.
Нему историята отрежда да напише най-хубавите мемоари за Илинденското и Преображенското въстание.
Там Силянов по-късно ще напише, че "Илинден е велик подвиг на един малък народ" и че "пепелищата на изгорелите села не могат да затъмнят духа на Илинден".
Този Илинден, добави президентът Петър Стоянов, е най-великият принос на Македония в общата история на България.
Председателят на ВМРО Красимир Каракачанов отбеляза в словото си, че саможертвата на героите в Илинденската епопея е в името на една велика цел - обединението на българския народ и величието на българската държава.
Неслучайно, каза той, тук са се събрали българи от всички краища на нашите земи, днес тук има и наши сънародници от тези територии, където бяха записани най-славните страници от въстанието през 1903 г.
Петър Стоянов коментира скандала с откритите подслушвателни устройства.
Случилото се с главния прокурор Никола Филчев трябва да послужи като повод за решителни действия за цялостно изясняване на възможностите за незаконно използване на специални разузнавателни средства.
Това има значение не само за политиците на всички нива, но и за всеки български гражданин, се казва в изявление на президента Петър Стоянов.
Българското общество трябва да е сигурно, че се управлява от държавните институции въз основа на Конституцията и законите на страната, посочва президентът Стоянов.
Илюзия е да очакваме, че България може да стане член на Европейския съюз и НАТО, ако нашите бъдещи партньори не са убедени, че у нас важат правилата, характерни за всяка демократична страна, се казва в изявлението.
"Разбира се, образът на нова България не може да бъде поставян под съмнение само от този факт - особено, когато това се случва в държава, където десетилетия наред властта се занимаваше главно с това да контролира своите граждани, за да ги държи в подчинение" - отбелязва държавният глава.
Едновременно с това според него обаче образът на България може да се помрачи от такива случаи, ако те не доведат до много дълбок анализ и до сериозни последствия за службите и служителите, пряко отговорни за тях.
България трябва да докаже, че е скъсала с практиката на комунистическата "Държавна сигурност", заявява Петър Стоянов.
"Очаквам много категорична реакция от всички институции, които имат отношение към проблема - особено от изпълнителната и съдебната власт, за да се ликвидират всички възможности на настоящите служби за сигурност или на бившите служби на ДС да използват незаконни средства срещу всички хора, които живеят или пребивават на територията на Република България" - се казва в изявлението на президента.
Българският президент и украинския премиер разговаряха за необходимостта от активизиране на икономическото сътрудничество.
Българският президент Петър Стоянов и премиерът на Украйна Виктор Юшченко, който пристигна днес у нас на двудневно официално посещение, разговаряха за необходимостта от активизиране на икономическото сътрудничеството между двете страни, за общите цели на двете страни за евроатлантическа интеграция и за диалога между тях в този аспект.
Това съобщи Юшченко след срещата.
През последните две години имаме много интензивен политически диалог, имаме едни и същи цели за евроатлантическа интеграция и изпитваме едни и същи трудности, на сме конкуренти в нито една област, а сме партньори, заяви Петър Стоянов в началото на разговора си с Виктор Юшченко.
Той изрази безпокойството си от сериозния спад в стокообмена между двете страни, който през миналата година е бил едва 200 милиона долара.
Стоянов е подчертал, че реализацията на идеята България да бъде инфрастуктурен и транспортен център между страните от Азия и Западна Европа, е невъзможна без сътрудничеството с Украйна.
Българският президент специално е изказал благодарност за доброто отношение към българите, живеещи в Украйна.
Там по официална статистика в момента живеят 233 000 българи, които имат свои дружества в над 30 града.
Уважаеми български спортисти, обръщам се към вас като изразител на чувствата на огромната част от българския народ.
Искам да ви кажа, че през цялото време на Олимпиадата в Сидни ние ще мислим за вас, ще ви стискаме палци, ще се борим за вашите победи.
Убеден съм, че и на тази Олимпиада България ще се представи достойно.
Разбира се, в спорта не всички могат да бъдат победители, въпреки че победителите са онези, които остават в хрониките, в статистиките, в съзнанието на любителите на спорта.
Но за да има победители, трябва да има и победени.
И не е страшно тогава, когато загубиш след мъжка борба, след като си дал всичко от себе си.
Но на нас ни се ще вие, българските състезатели, да бъдете по-често сред победителите и по-малко сред онези, които губят състезанието.
Затова искам да знаете, че вашето участие в олимпиадата ще бъде не само ваша лична работа, то в много голяма степен ще бъде и един дар за българския народ, който преживява нелеки години в своята посткомунистическа реформа.
И аз съм убеден, че вашите победи ще бъдат не просто рекорди, регистрирани в спортните анали, те ще бъдат и част от самочувствието на българската нация през тази година.
От сърце ви пожелавам още веднъж много победи, нека да донесете много радост най-напред на себе си, на своите треньори, на своите близки.
Нека донесете много радости на всички нас, вашите фенове.
И понеже на гости не се идва с празни ръце, нося един не е малък, той е символичен подарък, иначе хич не е малък, защото е дълъг 6 м, това е българско знаме, за да имате по-често възможност, като печелите по стадионите и по пистите в Сидни, да го развявате, за да знае светът, че част от рекордьорите и победителите в тази Олимпиада са българи.
Президентът Петър Стоянов изпрати съболезнователна телеграма до германския си колега Йоханес Рау и до федералния канцлер Герхард Шрьодер във връзка с катастрофата на пътническия самолет Конкорд край Париж.
В телеграмата се казва:"Уважаеми господин Рау, уважаеми господин Шрьодер, позволете ми да изкажа моите и на българския народ най-дълбоки съболезнования за трагичния инцидент с авиолайнера "Конкорд" край Париж днес".
Ние сме потресени от трагичната съдба на загиналите германски граждани, и Ви молим да предадете на семействата им, че скърбим заедно с тях.
България и Унгария имат общ път в eвроатлантическата интеграция, каза днес президентът Петър Стоянов на церемонията по награждаването на унгарския посланик в България Тамаш Тик с орден "Стара планина" - първа степен.
Унгарският дипломат беше награден за изключителния му принос за развитието на икономическите, политическите и културните отношения между България и Унгария и по повод окончателното му отпътуване от страната.
Петър Стоянов благодари за изключително позитивното отношение на Унгария към България по пътя й към членство в ЕС.
Той припомни Дните на България в Унгария на 15-17 юни 2000 г., в които участва и Антонина Стоянова като председател на фондация "Ценности".
Тамаш Тик благодари за наградата и изказа задоволство от общите приоритети на двете страни.
Петър Стоянов благодари на Финландия за подкрепата при преговорите с Европейския съюз и за падането на визовия режим.
Президентът Петър Стоянов благодари на финландския посланик в България Тапио Саарела за подкрепата, която неговата страна дава на България за членство в ЕС и за падането на визовия режим.
Петър Стоянов награди Тапио Саарела с орден "Стара планина" - първа степен, за извънредно големите му заслуги в задълбочаването на двустранните отношения и по повод отпътуването му от страната.
Хелзинки два пъти е била истински символ за България - през 1975 г. с подписването на Хелзинкската декларация.
Вторият път беше през декември 1999 г., когато Блъгария получи официална покана за започване на преговори с Европейския съюз, припомни президентът.
Започването на преговори за членство в ЕС е моята професионална награда като посланик в България, каза Тапио Саарела.
Той пожела на страната ни да премине от демокрация на бедността в демокрация на богатството.
Посланиците да работят за членството на България в ЕС и НАТО и за приобщаването на българите в чужбина, призова Петър Стоянов.
Три са външнополитическите приоритети на България - пътят на страната към ЕС, ускоряване на членството в НАТО и приобщаване на българите в чужбина, каза президентът Петър Стоянов на срещата си днес с 26-те български посланици, събрани на двудневна работна среща в София.
Петър Стоянов отбеляза, че тези външнополитически приоритети присъстват в предизборната му програма като кандидат-президент преди три години.
Сега, след три години, можем да кажем, че всички институции в България - правителство, парламент, президент, говорят на един и същи език, когато става дума за тези приоритети, каза Стоянов.
Според него сега българските посланици са улеснени в задачата да работят за изпълнението на основните външнополитически цели, защото изпълняват волята на всички институции в страната, на България.
Обединението на всички български институции около общи външнополитически приоритети трябва да се използва за постигането на прагматични резултати, смята Петър Стоянов.
Темите за присъединяването на България към ЕС и НАТО ще продължат да бъдат основни и при следващите посланически мандати, отбеляза президентът.
Той припомни, че на срещата на върха на НАТО в Мадрид 2002 година беше посочена като ключова за решението кога и как ще се разширява алиансът, а присъединяването към ЕС е дълъг процес.
Според Петър Стоянов новият външнополитически образ на България се изгради след конфликта в Косово и операцията на НАТО.
След тези събития в резултат на външнополитическото поведение на България политическият образ на страната е различен, каза президентът.
По думите му политическият кредитен рейтинг на една страна е по-важен от икономическия, тъй като гради авторитета на държавата и помага за нейния икономически кредитен рейтинг.
По-рано днес посланиците разговаряха с премиера Иван Костов и с външния министър Надежда Михайлова в Министерския съвет.
Надявам се Папа Йоан-Павел II да дойде в България до края на моя мандат, заяви Президентът Петър Стоянов при награждаването на папския нунций в България с орден "Мадарски конник".
Петър Стоянов се надява по време на президентския му мандат да отпаднат всички пречки пред визитата на Папа Йоан-Павел II в България и той да посети страната.
Това президентът каза, след като награди днес папския нунций в България архиепископ Бласко Франсиско Коласо с орден "Мадарски конник" първа степен.
Пратеникът на Светия престол получи отличието за изключителния му принос за задълбочаване на отношенията между Ватикана и България и по повод окончателното му заминаване от България.
Петър Стоянов благодари на архиепископ Бласко Коласо за дейността му на посланическия пост и изрази надежда, че в негово лице България ще има верен съюзник в бъдеще.
Президентът се срещна днес и с посланика на Канада за България и Румъния /със седалище в Букурещ/ Дейвид Колинс по повод края на мандата му.
Президентът Петър Стоянов обеща помощ на пострадалите от пожарите в старозагорските села.
Днес 90-те жители на най-малкото село в община Братя Даскалови - Марково, посрещнаха за първи път президент на площада си.
Тук бяха строени и представителни отряди огнеборци от Старозагорско, Хасковско и Пловдивско, войници от втора лекопехотна Тунджанска бригада и Гражданска защита, на които президентът благодари.
Петър Стоянов заяви, че не трябва да се бърза с приемането на Закона за управление на кризи и девоенизирането на противопожарната защита.
Той изказа съболезнования за загиналите в огнената стихия през миналата седмица.
Със сълзи на очи посрещнаха Петър Стоянов и в с. Медево, където огънят унищожи две къщи и един пчелин и в с. Верен, което сега е заобиколено само от изгорели гори.
Петър Стоянов се снимка с медовските ученици, които най-активно са участвали в гасенето на огъня.
На всички пострадали бяха раздадени пакети от Българския червен кръст.
Пет къщи, седем стопански постройки и едно училище бяха изпепелени от огнената стихия в трите старозагорски села, които посети днес държавният глава.
Унищожени бяха и около 2 100 дка гори.
Според президента Петър Стоянов негово искане за съдействие до Моамар Кадафи би могло да облекчи процеса срещу българските медици.
Благодарност към либийския лидер Моамар Кадафи за неговото разбиране за процеса срещу българските медици в Либия, за евентуалното допускане на български адвокат и най-вече за това, че в Либия не се създаде атмосфера на враждебност към България и хилядите работещи в страната българи, е изразил в посланието си до Кадафи миналата седмица президентът Петър Стоянов.
Посланието бе предадено на либийската страна от българска парламентарна делегация, водена от председателя на Народното събрание Йордан Соколов.
И Петър Стоянов, и българското обществено мнение не могат да допуснат, че български медици са заразили умишлено с вируса на СПИН либийски деца, е било повторено в посланието.
Държавният глава отново е изразил загрижеността на цялото българско общество най-напред за либийската трагедия, защото там има вече починали от СПИН деца.
Той е посочил, че в България схващат много добре каква драма е това за всеки народ.
Президентът Стоянов е отправил към Моамар Кадафи и искане за съдействие, но не уточни подробности за искането.
"Всички тези неща според мен трябва да стават малко по-дипломатично - дайте да уважаваме хората, с които сме във връзка, от които искаме известни услуги" - Президентът.
Писмото все пак е лично, каза Петър Стоянов.
Ако искането бъде удовлетворено, това ще облекчи в много голяма степен процеса и в много голяма степен ще убеди в крайна сметка всички, че той е бил обективен, каза държавният глава.
Петър Стоянов разговаря с министър Праматарски, генерал Николов и полковник Войнов за обстановката в страната.
Днес преди обед Президентът на Републиката разговаря на "Дондуков"2 с министър Александър Праматарски - председател на Постоянната комисия за защита на населението при бедствия и аварии, генерал Никола Николов - началник на Гражданска защита и полковник Кирил Войнов - директор на Националната служба за противопожарна и аварийна безопасност.
Петър Стоянов благодари и на тримата за всеотдайната им работа.
Бяха обсъдени въпросите за своевременно овладяване на бедствията и ограничаване на щетите от тях, както и бъдещия закон за управление на кризи на фона на последните пожари в страната.
Президентът поиска от Министерския съвет да предложи полковник Войнов за генералско звание.
Утре - 18 юли, вторник, преди обед, държавният глава ще посети поразените от пожари места в старозагорското село Плодовитово и околността.
Президентът Петър Стоянов направи изявление по повод решението на Израелския национален фонд за премахване на паметника на цар Борис III и царица Йоанна в Гората на България.
Според президента Петър Стоянов Българският народ може да се гордее със спасяването на близо 50 000 евреи, живели на територията на България - един изключителен акт по време на Втората световна война.
Затова, убеден съм, че Българската гора в Израел, посветена на този акт, ще съществува винаги.
Това се казва в изявлението държавния глава по повод информация за решението на Израелския национален фонд в Гората на България да бъде свален паметникът на цар Борис Трети и царица Йоанна.
Исторически факт е, че над 11 000 евреи от Тракия и Македония, окупирани от нацистите, макар и формално под юрисдикцията на българската държава, бяха депортирани и почти всички намериха смъртта си в хитлеристките лагери, посочва в изявлението си Петър Стоянов.
Ние скърбим за смъртта им, както и за смъртта на всички загинали евреи по време на Холокоста.
Разбираме болката на техните близки и зачитаме правото им да дискутират и оспорват ролята на която да била личност в драматичния процес на спасяването на българските евреи, заявява президентът.
По думите на Петър Стоянов тези дискусии не омаловажават както за българската нация, така и за евреите по цял свят, един от най-големите актове на хуманизъм в най-новата история на човечеството - фактът, че българската интелигенция, парламентаристи, духовенство и в крайна сметка - българският народ се противопоставиха на исканията на Хитлер и не допуснаха депортацията на 50 000 български евреи.
Българският президент Петър Стоянов приветства решението на Европейската комисия да отвори пет нови теми от преговорите на страната за присъединяване към Европейския съюз.
Преговорите по новите теми трябва да служат като допълнителен стимул за мобилизиране на вътрешния национален ресурс с цел да се подобри живота на българските граждани - подчертава държавният глава.
България разглежда Грузия като стратегически партньор, като своя врата към Азия, заяви президентът Петър Стоянов.
На разговора е било обърнато особено внимание на нуждата двете държави да използват във взаимен интерес географското си положение.
Вече се движат танкерите между Варна и Поти - първите резултати са налице, е посочил държавния глава.
Петър Стоянов се ползва с голяма популярност в Грузия, каза министър Чевзадзе пред журналисти.
Българският президент е човек с много широки виждания по всички въпроси, който проявява много тънко разбиране на всички геополитически въпроси и много добре знае какво иска за страната си, добави министър Тевзадзе.
Давид Тевзадзе е предал на Петър Стоянов поздрави от грузинския президент Едуард Шеварднадзе, който го е поканил отново да посети Грузия.
Държавният ни глава бе на посещение в Грузия през 1998 година, след като Едуард Шеварднадзе посети България през 1997 година.
Президентът Петър Стоянов се срещна с ръководството на Държавната агенция за младежта и спорта.
По време на срещата със Симон Спасов, Стефка Костадинова и Борислав Михайлов държавният глава обеща да подкрепя действията им като ново ръководство на Агенцията.
Държавната агенция за младежта и спорта е поканила в българската делегация на Олимпиадата Петър Стоянов, който има вече лична покана от МОК, и е получила уверението на президента, че ще й оказва всякаква помощ във всички начинания, заяви след срещата председателят Симон Спасов.
Петър Стоянов удостои с висши военни звания 74 генерали и офицери.
Генерал-полковник Михо Михов, началник на Генералния щаб на Българската армия, беше удостоен с най-високото звание - генерал.
Според новите стандарти в Българската армия само началникът на ГЩ на БА може да има такъв чин.
Званието генерал-полковник отпада от Българската армия и влиза ново звание - бригаден генерал или бригаден адмирал.
Такъв чин днес получиха 16 военни.
По-високо от бригаден генерал стоят чиновете генерал-майор и генерал-лейтенант.
Петър Стоянов поздрави военните и им благодари за вярната служба.
Българската армия и България никога няма да забравят това, което направихте за тях, отбеляза президентът.
Той им благодари за достойнството, с което са понесли трудностите, съпътстващи военната реформа през последните десет години.
Президентът подписа указ, с който постановява да се обнародва Закона за преобразуване на Строителните войски, на Войските на Министерството на транспорта и на Войските на Комитета по пощи и далекосъобщения в държавни предприятия.
По този повод днес - 10 юли, понеделник, Петър Стоянов се срещна и разговаря с генерал-майор Йордан Димитров, началник на Главния щаб и командващ на Войските на Министерството на транспорта, с генерал-майор Тодор Лъжански, началник на Висшето военно транспортно училище "Тодор Каблешков", с полковник Георги Папазов - началник на Главния щаб и командващ Строителните войски, с полковник Атанас Кичуков - началник на Висшето военно строително училище "Любен Каравелов" и с о.з полковник Васил Грънчаров, директор на Дирекция "Управление на кризи и подготовка за отбраната" при Министерството на транспорта и съобщенията, който командваше досега Войските на Комитета по пощи и далекосъобщения.
Президентът разговаря с всички тях по проблемите, които ще възникнат в резутат на преобразуването.
Президентът подписа и Указа за обнародване на Закона за изменение и допълнение на Закона за административното и териториално устройство на Република България.
На работен обяд президентът Стоянов представи очакванията на България от френското председателство на ЕС.
От твърде честата употреба на понятието Европейски съюз като че ли българските граждани не смогват да разберат кое стои зад бляскавата фасада на ЕС, смята държавният глава.
Той отбеляза, че ЕС е не само високият стандарт на живот, хубавите сгради и чистите улици.
ЕС е нещо много повече - той е обединителната идея, тежкия и непрекъснат труд, усъвършенстването на производството, търсене на компромис между отделните държави, ЕС има своите трудности и предизвикателства, с които трябва да се справя.
В словото си пред посланиците президентът Стоянов казва, че идеите за преформатиране на Люксембургската и Хелзинкската група страни кандидатки по формулата 10 + 2 не са най-добрият пример за европейска далновидност.
Тези идеи предвиждат 10 страни кандидатки да се присъединят към ЕС по време на мандата на тази Европейска комисия, а две други страни /България и Румъния/ - по-късно.
Според посланик Доминик Шасар днес не трябва да се говори за различни групи на страните кандидатки.
Има 12 страни, които преговарят с ЕС, не става въпрос за 6 + 6, а за 12 страни, и всяка от тях ще влезе в ЕС съобразно скоростта на преговорите, каза френският посланик.
Президентът Стоянов заяви, че приветства вчерашното решение на Европейския парламент за изваждане на България от негативния визов списък.
Държавният глава очаква до края на тази година или в началото на следващата българските граждани вече да могат да пътуват без визи в страните от ЕС.
Според Петър Стоянов, за да приключи успешно тази процедура, България трябва да има гранична, визова и имиграционна политика, която да не буди никакви подозрения сред партньорите от ЕС.
Освен това България трябва да работи за повишаване на стандарта на живот, за да могат българите да си позволят пътувания.
Посланик Шасар каза, че се радва на решението на Европейския парламент и френската страна ще направи всичко възможно до края на годината проблемът с визите за български граждани да бъде решен.
В словото си пред посланиците президентът Стоянов заявява, че по време на френското председателство българската страна очаква да приключи Междуправителствената конференция.
България очаква да бъде сред страните от Хелзинкската група, с които през 2001 г. ще започнат преговори по всички глави.
Петър Стоянов представя желанието на нашата страна да бъде не само наблюдател, но и участник във формирането на общата външна политика и политика на сигурността като ново измерение на европейската интеграция.
Затова президентът предлага да не се ликвидират връзките, които страни като България създадоха със ЗЕС.
България очаква и другите страни от пояса на стабилност около Белград да намерят своето място на срещите на високо ниво между Европейския съюз и страните от Западните Балкани.
Президентът Стоянов изразява и българските очаквания по време на френското председателство на ЕС да се ускори работата по Пакта за стабилност на Югоизточна Европа.
Инфраструктурата може да изиграе за балканските страни ролята, която имаха въглищата и стоманата за страните от Западна Европа преди 50 години, казва българският държавен глава.
Президентът Петър Стоянов поднесе венец пред паметника на Стефан Стамболов по повод 105-годишнината от смъртта на държавника.
На тържествената военна церемония бяха поднесени венци и от председателя на Народното събрание, от министър-председателя, от министъра на отбраната и Генералния щаб на Българската армия, от кмета на София, както и цветя от общобългарския комитет "Васил Левски".
Слово за Стефан Стамболов произнесе бившият министър-председател Димитър Попов.
Помолен да коментира Доклада за състоянието на националната сигурност на България през 1999 г.
Петър Стоянов каза, че иска специално да коментира доклада - защото той е много сериозен документ, в началото на следващата седмица, малко преди да почнат разискванията в парламента.
Президентът добави, че не би искал да коментира доклада "на парче".
Президентът Стоянов изпрати телеграма до Министерсвото на вътрешните работи по случай 121-та годишнина от създаването му. Нещо повече, днес вие работите при условия, когато професионализмът сам по себе си вече не е достатъчен.
"Необходими са и висока морална устойчивост, вътрешна мотивация и убеденост в необходимостта от промените", се казва още в телеграмата.
Президентът изразява удовлетворението си от това, че тези качества са присъщи на огромна част от работещите в системата на МВР.
Той им изказва най-добрите си пожелания за много здраве, семейно благополучие и достойна служба на Родината.
Президентът Петър Стоянов приветства решението на Европарламента за визовата политика на Европейския съюз.
Политическите събития, които имат практическо значение и ще дадат истинска възможност на българите да пътуват в чужбина без визи, тепърва предстоят, заявява президентът Стоянов.
"Очаквам с нетърпение въпросът за отпадането на България и Румъния от негативния списък да се реши в Съвета на министрите на Европейския съюз в края на тази година", се казва още в изявлението на президента.
Решението на Европейския парламент за визовата политика и по-специално за отпадането на България от "черния" списък бе прието днес с мнозинство от 437 гласа от общо 554 гласували.
Президентът Петър Стоянов се срещна с генералният директор на Световната организация за интелектуална собстевеност Камил Идрис.
В България ще бъде изграден и център на регионален проект на СОИС за защита на интелектуалната собственост, каза ръководителят на организацията.
Центърът ще разпространява различен род информация за историята, културата и другите национални богатства не само на България, но и на други страни от региона.
Дейността му се очаква да издигне на ново ниво творчеството и обмяната на информация - компонентите на новата съвременна икономика, заяви Камил Идрис.
Международна конференция по въпросите на интелектуалната собственост ще организира СОИС във Варна през май или юни 2001, се договориха Камил Идрис и Петър Стоянов.
Форумът трябва да приеме и план за нови действия на организацията в специфичната й сфера.
СОИС ще финансира изцяло посочените проекти и още един - дигитализирането на данните за природните и културните богатства на България с цел опазване и промоция на музейните й ценности и на екологията на страната.
Това, което СОИС ще направи с България, бързо трябва да се отрази на нейния брутен вътрешен продукт, е казал Камил Идрис пред Петър Стоянов.
Всички проекти целят в крайна сметка благото на българския народ, посочи гостът пред журналисти.
Държавният глава изрази пред журналисти изключително задоволство и благодарност към госта за визитата в България.
Според Петър Стоянов посещението ще популяризира още повече стойностите, на които е посветена дейността на СОИС.
Културните и природните богатства на България като туристически ресурс и развитието на културно-историческите маршрути в страната ще бъдат основните теми на кръглата маса по туризма на Общобългарския събор "Рожен 2000".
И чужденци са поканени за участие в кръглата маса по туризма на Общобългарския събор "Рожен 2000" на 26 и 27 август.
Причината е, че няма българи, преуспели в туристическия бизнес в чужбина, каза днес на пресконференция директорът на Съншайн турс Боян Манев, ръководител на масата.
Чуждестранните гости представят международни компании, настоящи и бъдещи партньори на България, допълни Боян Манев.
Той съобщи, че са поканени участници от Румъния, Гърция, Украйна, Великобритания, Франция, Швейцария, Швеция.
Според него огромният потенциал, който културното наследство на България има, не се използва достатъчно в туризма.
В същото време няма точка в страната, която да не предлага възможности за туристическо развитие.
Затова българските туроператори очакват туризмът да стане национална политика, заяви Боян Манев.
Културните и природните богатства на България като туристически ресурс и развитието на културно-историческите маршрути в страната ще бъдат основните теми на кръглата маса по туризма.
Президентът отпътува за Швейцария.
Президентът Петър Стоянов, придружен от съпругата си, заминава днес на двудневно работно посещение в Швейцария.
Визитата е по покана на швейцарския президент Адолф Оги.
Днес в Берн предстоят разговори на двамата държавни ръководители, а по-късно Петър Стоянов ще се срещне с българи, живеещи в Швейцария.
Утре българският президент ще говори пред Икономическия форум в Кран Монтана.
Тема на лекцията са Балканите като бъдещ инфрастуктурен възел на Европа.
Сред главните теми на предстоящите разговори между Петър Стоянов и Адолф Оги се очаква да бъдат проектите по Пакта за стабилност на Югоизточна Европа.
От 8 юни тази година Конфедерация Швейцария е редовен и пълноправен участник в пакта.
Президентът се срещна с адвоката на задържаните българи в Либия, Владимир Шейтанов.
Според президента Стоянов евентуалната промяна в Закона за адвокатурата във връзка с конституирането на Владимир Шейтанов като защитник в процеса срещу българските медици в Либия, трябва да бъде предшествана от един сериозен дебат.
По думите на държавния глава пристъпването към подобна промяна е сложно, тъй като това би било прецедент не само в българското право.
Държавният глава все още не е решил дали той да се обърне към Конституционния съд с искане за тълкувателно решение по текстовете от Основния закон и Наказателно- процесуалния кодекс, свързани с този казус.
Петър Стоянов е обсъждал юридическите възможности за участие на български защитник в процеса в Триполи - с адвокат Христо Данов и с представители на адвокатската колегия.
Наетият от роднините на задържаните български медици адвокат Владимир Шейтанов запозна днес държавния глава с по-нататъшните си намерения по хода на делото за СПИН-скандала в Либия.
Президентът Стоянов се е поинтересувал от личните впечатления на адвокат Шейтанов за здравословно състоянието на задържаните български медици.
Президентът ще посети Велинград на 27 юни.
На 27 юни, вторник, президентът Петър Стоянов ще посети Велинград.
Ден преди това, на 26 юни, понеделник, от 11.00 часа в сградата на Общината в града ще бъде открита временна приемна на Президента на Републиката.
Всички граждани, които искат да споделят своите проблеми и да отправят мненията и препоръките си към юристите от Администрацията на държавния глава, трябва да носят и писмено изложение на молбите си.
Президентът свиква Консултативния Съвет за национална сигурност на 3 юли.
На 3 юли, понеделник, президентът на Републиката Петър Стоянов свиква на редовно заседание Консултативния съвет за национална сигурност.
Темата на заседанието е: "Членството на България в НАТО - резултати и перспективи".
Специални доклади по темата ще изнесат министърът на отбраната Бойко Ноев и началникът на генералния щаб на българската армия генерал-полковник Михо Михов.
Президентът назначи директор на "Гранична полиция".
Президентът на републиката издаде указ номер 166, с който назначава подполковник Валери Методиев Григоров на длъжността директор на националната служба "Гранична полиция" на Министерството на вътрешните работи.
Преди да издаде указа, Петър Стоянов разговаря с Валери Григоров.
Президентът изпрати съболезнователна телеграма по повод смъртта на японската императрица-майка.
По повод кончината на японската императрица-майка Нагако президентът Петър Стоянов изпрати съболезнователна телеграма до Негово Величество Акихито, император на Япония.
Ето и пълния текст:"С голямо прискърбие узнах за кончината на Вашата майка, Нейно Величество Императрица Нагако".
От името на българския народ и от мое име, моля, приемете най-дълбоки съболезнования и съчувствия към скръбта на Ваше Величество и на японския народ по повод на тази тежка загуба.
Уверявам Ви, че ще запазим дълбоко уважение към светлата памет на Нейно Императорско Величество.
Петър Стоянов бе приет за редовен член на консултативния съвет на Организацията за интелектуална собственост.
Президентът Петър Стоянов участва в сесията на Политическия консултативен съвет на Световната организация за интелектуална собственост /СОИС/.
Президентът Стоянов беше обявен от генералния директор на Организацията д-р Камил Идрис за редовен член на Консултативния съвет на СОИС.
Българският държавен глава е първият източноевропеец, член на ръководния орган на Световната организация за интелектуална собственост.
Политическият консултативен съвет, в който членуват авторитетни личности от световен мащаб, има за цел да стимулира дискусията по предизвикателствата пред интелектуалната собственост в условията на глобализацията.
Под председателството на принца на Йордания Ел Хасан Бил Талал, с когото Президентът Стоянов имаше отделен разговор, Консултативният съвет прие Световна декларация по интелектуална собственост.
Декларацията е насочена към популяризирането на интелектулната собственост като източник на икономическо, социално и духовно развитие.
Тя очертава основните принципи на прилагането на правата на интелектуалната собственост и препоръчва дейности по укрепването на националните режими за защита на тази собственост в условията на нейната деполитизация и глобализация.
По предложение на българския държавен глава в Декларацията беше включен текст за проблемите на страните в преход, както и необходимостта Световната организация за интелектуална собственост да поеме водеща роля в регулирането на защитата на традиционните познания, фолклора и биотехнологиите.
Президентът Петър Стоянов имаше среща с Генералния директор на СОИС д-р Камил Идрис, на която беше обсъдено двустранното сътрудничество между България и Световната организация.
На срещата беше постигнато съгласие за оформянето на България като регионален център в Световната мрежа на СОИС за електронен обмен на информация,свързана с интелектуална собственост.
Българският държавен глава и Генералният директор на СОИС обсъдиха различни аспекти от реализирането на този проект.
В разговора Петър Стоянов и Камил Идрис подчертаха важната роля на интелектуалната собственост в процесите на трансформация в Източна Европа.
Президентът заминава за Женева.
Днес президентът Петър Стоянов ще замине за Женева, където утре - 15 юни, четвъртък, ще се състои заседанието на Политическия консултативен съвет на Световната организация за интелектуална собственост.
Българският президент е поканен за редовен член на Политическия консултативен съвет на Организацията - една от най-динамичните и модерни колективни членки на ООН.
Българският държавен глава ще е единственият източноевропеец - член на ръководния орган на Световната организация.
В Женева Петър Стоянов ще бъде представен на останалите членове на Съвета от Генералния директор на Световната организация за интелектуална собственост г-н Камил Идрис.
Между тях са Негово Кралско височество принц Хасан от Йордания, Карлос Менем - бившият президент на Аржентина, Марио Суариш - бившият президент на Португалия, Брус Леман - президент на Международния институт по интелектуална собственост, Арай Хисамицу - министър на външната търговия и индустрия на Япония и др.
Президентът подписа указ за продължаване мандата на генерал Михо Михов.
Президентът на Република България подписа указ № 160, с който продължава с две години срока за назначаване на генерал-полковник Михо Димитров Михов на длъжността началник на Генералния щаб на Българската армия.
Петър Стоянов издава указа на основание член 100, алинея 2 от Конституцията на Република България и член 28, точка 4 във връзка с член 75, алинея 1 и 3 от Закона за отбраната и въоръжените сили на Република България.
Както знаете, предишният тригодишен мандат на генерал-полковник Михо Михов изтича днес - 11 юни 2000 година.
Президентът изпрати съболезнователна телеграма по повод смъртта на Хафез Асад.
По повод кончината на сирийския президент Хафез Асад президентът Петър Стоянов изпрати до близките му, а чрез тях и до сирийския народ, съболезнователна телеграма.
Eто и пълният й текст:"Моля Ви да приемете моите и на българския народ най-искрени съболезнования за загубата на Вашия баща и да предадете на скърбящия сирийски народ, уважението на българите към делото на президента Хафез Асад".
Почти три десетилетия той работеше активно за мира в Близкия изток, за политическата стабилност и просперитет на Вашия регион и на света.
По повод извършените нарушения при издаването на компенсаторни записи, днес, петък, 9 юни, в ранния следобед, министър-председателят Иван Костов е бил на "Дондуков" 2 и е информирал Президента за своите намерения.
Държавният глава е потвърдил, че ще продължи да подкрепя всяко действие, водещо до реални резултати в борбата с нарушенията на Закона.
Президентът подписа указ за освобождаването на полковник Вячеслав Димитров от длъжността директор на Националната служба "Гранична полиция".
Президентът подписа указ номер 154, с който освобождава полковник Вячеслав Христов Димитров от длъжността директор на Националната служба "Гранична полиция" на Министерството на вътрешните работи.
Изпълнението на указа се възлага на министъра на вътрешните работи.
Издаването му е на основание член 98, точка 7 от Конституцията на Република България във връзка с член 197 от Закона за МВР.
По повод подадения от полковник Вячеслав Димитров рапорт за оставка, на 5 юни, понеделник, държавният глава разговаря с г-н Димитров.
Първият български президент, Петър Младенов, ще бъде погребан с военни почести.
Президентът Петър Стоянов разпореди Петър Младенов да бъде погребан с почести като на държавен глава.
Погребението ще бъде в неделя, 4 юни.
Президентът разговаря лично с председателя на Народното събрание Йордан Соколов, поклонението пред тленните останки на Петър Младенов да се състои в зала "Света София" на бившия Партиен дом, която сграда сега се използва от Парламента.
Петър Стоянов ще присъства на поклонението.
Президентът Петър Стоянов изпрати поздравление до 38-то Народно Събрание, по повод постигнатия политически консенсус по българската външна политика.
Ето и пълния текст:"Поздравявам Народното Събрание за забележителния консенсус по българската външна политика".
Разглеждам съгласието на парламентарните политически сили по този ключов въпрос като доказателство за правилността на цивилизационния избор на България за члество в Европейския Съюз и НАТО.
Изключително удовлетворен съм, защото чакам това съгласие от първия ден на предизборната си кампания до днес.
Убеден съм, че Решението на Народното Събрание ще засили българските позиции на преговорите за членство в тези организации.
Президентът е домакин на традиционния Абитуриентски бал за младежите и девойките в неравностойно социално положение.
На 23 май от 20.00 часа, в Дом 2 на резиденция "Бояна" президентът Петър Стоянов и неговата съпруга - Антонина Стоянова, ще са домакини за четвърти път на традиционния Абитуриентски бал за младежите и девойките в неравностойно социално положение.
Това са сираците и инвалидите, които тази година ще завършат средното си образование.
"Нашият" випуск - 2000 - са 210 момчета и 225 момичета от домовете в цялата страна.
Спомоществователи на бала са фирмите за бързо хранене "Макдоналдс" и "Самекс"-KFC, за сладкиши "Маркрит", за козметика "Астера" и "Ален мак", за дъвки "Wrigley", за чорапи "Феникс" и "Лейди София", за конфекция - "Руен", "Рила стил" и "Стрийт мания".
Всички те за четвърта поредна година осигуряват абитуриентските подаръци и храната за тържествената вечер.
По традиция бензинът, с който се движат автобусите на всички деца към бала, се осигурява от фирмата "Шел".
Също за четвърта поред година на Тома Спространов ръководи шоуто за децата сираци и инвалиди.
Както винаги, неговата и на продуцента Наско Янкулов амбиция е нашите младежи да имат най-интересната абитуриентска музикална програма.
Ще пеят - до изгрева на слънцето и напълно безплатно!- примата на българската естрада Лили Иванова, Кирил Маричков, Силвия и Теди Кацарови, Уикеда, Д-2, Графа, Анимационерите, Биг мама скендъл, Васко Кръпката, Милена Славова, Ирра, Ирина Флорин, Тео Шишманов, Латино Партизани, Джанго Зе, Румънеца и Енчев, КГБ, Антибиотика, Ъп Даун, Дъ дрийм тийм, и звездите на "Ара аудио-видео" Кати, Лия, Таня Боева и Кондьо.
Очакваме още Мариус, Трамвай номер 5 и групата Мистър Уайт да пеят за нашите абитуриенти.
Проблем с абитуриентската вечер на "другите" деца вече няма.
Но на следващия ден, след бала, проблемите започват.
Децата трябва да имат работа и покрив над главата си.
Благодарим на "Макдоналдс", KFC, "Шел", фирма "Братя Василеви", "Маркрит", които през миналите години дадоха работа и подслон на нашите деца!
Президентът вече получи уверение от новия Съюз на работодателите, че ще осигури 100 работни места за випуск 2000.
Президентът се срещна с лидери на политически партии от Обединените Демократични Сили.
ПЕТЪР СТОЯНОВ: Както виждате, излизаме четиримата от един необходим и ползотворен разговор.
Очевидно е, че дебатът ражда истината - затова, защото се оказва, че нямаме принципни различия.
Става въпрос за различно формулиране на неща, които базово звучат по един и същи начин.
Всъщност, всички ние преди тази среща имахме възможност да кажем своите позиции и те горе-долу се свеждат до следното: че няма истинска демокрация без политически партии.
Както разбирате, няма истинска демокрация, в която не присъстват граждански сдружения и в която няма свобода на словото.
Партиите се грижат за това, щото чрез тях гражданите да изявяват своята политическа воля да се провеждат избори, след избори да се избират народни представители, Народното събрание да избира правителство, което да ръководи цялостната политика на България.
С една дума - в една демократична държава има достатъчно място и за политическите партии, и за граждански сдружения, за свободата на словото и печата.
И те не само, че не бива да си пречат, те бива да работят във взаимодействие, защото, както казва основният принцип - власт власт коригира.
Поговорихме, разбира се, за изминалия неотдавна вот на недоверие и гласуването по него.
Аз искам да изразя още веднъж, правил съм го много пъти, своята много категорична подкрепа за правителството по отношение на реформите, които то трябва да доведе до докрай до края на своя мандат.
Според мен, нито вот на недоверие, нито известни критически забележки към него не бива да го отклоняват от основната му линия, а тя е - продължаване на реформите още по-неотстъпчиво, още по-упорито.
Това е мисията на това правителство.
Тя не е лека мисия, с която то трябва да се справи.
Правителството не бива за секунда да се отклонява от поетата линия за интеграционна политика по отношение на ЕС и НАТО.
И, като заставам толкова категорично зад правителството и неговата дейност в областта на реформата, аз също толкова категорично заявих, че българските политически партии трябва да проявяват много по-голяма решителност и, като използват своите вътрешно-партийни механизми, да се борят с корупцията у нас.
Те просто не трябва да забравят, че всяка партия има свои механизми да стори това, за да не се повдигат въпроси, съмнения, догадки, които пречат на правителството да върши своята истинска работа, които на практика го отклоняват от неговия път.
Когато казвам българските политически партии, имам предвид не само партиите, които съставляват управляващата коалиция.
Техният дълг е най-голям, разбира се, но имам предвид и изобщо парламентарно представените политически партии.
Защото те също контролират процеси, да речем в управлението на различни общини.
Затова, защото те се готвят един ден да влязат във властта.
Затова, защото, като опозиция макар, те също участват в управлението на България.
Като че ли това бяха основните неща, върху които водихме нашия разговор.
ВЪПРОС: Споделиха ли с Вас участниците в срещата откъде все пак виждат заплаха за многопартийната система?
ПЕТЪР СТОЯНОВ: Аз не мисля, че някой от участниците в срещата е изразявал, че съществува пряка заплаха за многопартийната система, не дай Боже за някакъв тип преврат, пък, недай Боже, за военен преврат.
Тук ставаше въпрос за това, че в общественото пространство се появяват едни или други догадки, които поставят като че ли под съмнение ролята на политическите партии в българския политически живот.
Точно това, според мен, не може да бъде поставено под съмнение.
Без многопартийна система няма демокрация и това трябва да бъде повече от ясно.
Друг е въпросът, че всички участници в политическия живот, и най-вече членовете на тези политически партии и ръководствата на тези политически партии, трябва да се грижат за морала на своите партии, на своите членове, трябва да изискват този морал да бъде на такава висота, че никога да не се поставя под съмнение изобщо участието на българските политически партии в партийния живот.
ВЪПРОС: Г-н Президент, напоследък се забелязва, че като че ли има известно разминаване между президент и правителство, и мнозинство.
П. СТОЯНОВ: Кое създаде това впечатление?
ВЪПРОС: Ваши изказвания и изказвания на Премиера и изказвания на шефа на мнозинството - определено имаха различен акцент.
След тази среща ще бъде ли премахнато това различие, ще направите ли нещо, за да бъде премахнато?
П. СТОЯНОВ: В лингвистиката, например, различните акценти придават богатството на един език.
Говорили сме на тази тема, когато сме обсъждали и външната политика на България.
Така че не искайте от нас да говорим без всякакви акценти.
Тогава и животът, политическият, ще стане скучен.
ВЪПРОС: Темата "президентска република" беше ли спомената под някаква форма на срещата?
П. СТОЯНОВ: О, да, да.
Всъщност, когато говорим за президентска република аз не бих могъл да отнема правото на Народното събрание да се произнесе по този въпрос - както намери за добре.
Това не е въпрос, който народни представители и представители на мнозинството могат да зададат на мен.
Това е въпрос, който аз мога да им задам на тях.
Защото в България до президентска република може да се стигне по два начина - единият е, като обикновеното Народно събрание промени Конституцията и даде повече правомощия на Президента и за това се искат 2/3 поне мнозинство от народните представители, а другият е - като се свика Велико народно събрание, а решение за свикване на Велико Народно събрание може да направи само обикновеното Народно събрание, пак с 2/3.
С една дума, въпросът за президентска република е в ръцете на народните представители.
За да бъда почтен, аз обаче чух категоричното мнение на представителите и на Демократическа партия, и на БЗНС, и в известен смисъл на СДС, че те принципно не приемат една такава теза за президентска република.
ВЪПРОС: Г-н Президент, Кирил Радев пред Дарик-радио заяви, че е разочарован от Вас, защото...
П. СТОЯНОВ: Ох, ако можех и аз да споделя всички свои разочарования от български политици, от български чиновници, от част от българските генерали, сигурно няма да ми стигне 24-часовата емисия и на Дарик-радио, и на Националното радио.
ВЪПРОС: Той заяви, че Ви е запознал и със случаите с премиерските съветници Таушанов и Балевски...
П. СТОЯНОВ: Няма да коментирам, и то иронично това, само защото, независимо от всичко, аз уважавам българските институции и българските служби.
Един аргумент да имаше само, това ми беше напълно достатъчно да подпиша указа без колебание - отказът на български генерал да се яви по заповед на министъра на вътрешните работи.
Ами ако утре полковник откаже да се яви по служба на генерала, или капитан откаже да изпълни заповед на полковника?
Мога ли аз като върховен главнокомандващ да си позволя подобен лукс изобщо в една държава, в една йерархическа система, каквато е МВР и армията, военни да отказват да се подчинят на заповедта, и то елементарна заповед - заповед, която очевидно не е противозаконна?
Никога няма да имам колебание по този въпрос, никога.
ВЪПРОС: А ще потвърдите ли дали Ви е уведомил, както той твърди?
П. СТОЯНОВ: За интелигентните беше достатъчно това, което казах, благодаря ви!
ВЪПРОС: Господин президент, как гледате на предложенията на премиера за промяна в конституцията?
П. СТОЯНОВ: Тук става въпрос за промени, без които България няма да стане член на ЕС.
Друг е въпросът кога ще станат тези промени, но те без съмнение очакват България.
И, ако сме в плен на някакво чувство на консерватизъм, понеже имаме конституция, дай да не я пипаме, ние просто няма да прекрачим прага на ЕС.
Кога ще стават тези промени, е друг въпрос.
Но във всички случаи има конституционни текстове, които ще попречат на България да влезе в ЕС, аз никога не съм крил това.
ВЪПРОС: И този за имунитета ли е сред тях?
П. СТОЯНОВ: Този за имунитета задължително е сред текстовете, който трябва да бъде много внимателно обсъден от гледна точка на нашето желание за членство в ЕС.
Този за земята - също.
ВЪПРОС: А ще се срещате ли с другите парламентарни политически сили?
П. СТОЯНОВ: Да, съвсем категорично.
Не мога да се закълна, че ще стане до края на седмицата, дори в началото на следващата, тъй като в понеделник и вторник съм в Албания, но в най-лошия случай веднага след връщането ми от Албания ще се срещна с представителите на всички парламентарни групи.
За мен е много важно този дебат да продължи.
Много е важно да не се спекулира със случайно изтървани фрази.
Както фразата за 19 май 1934 година, в която всъщност беше концентрирано цялото публично внимание.
ВЪПРОС: Възможно ли е след тези срещи да свикате Консултативния съвет, доколкото така може да съберете всички политически сили на едно място?
П. СТОЯНОВ: Възможно е, но най-напред бих искал да ви помоля - виждам, че г-жа Мозер се притеснява, ще изпусне самолета си.
Ще ви кажа довиждане, г.жо Мозер и да ви благодаря!
ВЪПРОС: Може ли въпрос към останалите участници в срещата - г-н Праматарски, г-н Костов, дали след срещата сте спокойни, че демокрацията не е в опасност?
АЛЕКСАНДЪР ПРАМАТАРСКИ: Аз Ви благодаря за този въпрос, защото ми дава възможност да изразя ясно нашата позиция.
Ние считаме, че ако се извади от контекста една фраза, нанасяте сериозно поражение.
Това, което ние казахме, че цялата негативна нагласа към управлението на страната, към партиите, към институциите, ако щете, създава наистина, първо, предпоставка за две неща: сериозна демотивация на хората и сериозни съмнения в демократичния процес в страната.
А Демократическата партия е категорично на становището, че партиите в България са основни политически институции.
Ние не оспорваме необходимостта от граждански движения, а както каза и Президентът, основната грижа на партиите е точно тази - да участват в политическия живот на страната и да носят своята отговорност.
Така че това е нашата категорична позиция.
Ако ми позволите, още един въпрос, по който Демократическата партия ясно се произнесе и това се подкрепя от нашите партньори от БЗНС и СДС - ние като партия с много ясни парламентарни традиции, за което сме си плащали и в миналото, разбира се, сме категорично против това България да се превръща в президентска република.
Ние сме казвали още през времето на монархията, че царят царува, но не управлява, това е нашата позиция.
ВЪПРОС: Г-н Праматарски, имахте ли преди днешния ден някакви съмнения, че България може да се превърне в президентска република и след днешната среща отпаднаха ли съмненията Ви за опасност за демокрацията?
А. ПРАМАТАРСКИ: Вижте, ние сме длъжни да изкажем своята позиция по тези въпроси.
Първо, за президентската република - вие чухте, че и в дебата в Българския парламент беше поставен този въпрос.
Не може една сериозна политическа формация, когато този въпрос се дебатира и в парламента, да седи безучастно.
И ние точно това направихме - казахме ясно своята позиция.
ВЪПРОС: Г-н Костов, може ли и вие да отговорите на този въпрос?
ИВАН КОСТОВ: Аз много пъти тези дни дадох интервюта и нямам какво много да добавя.
След срещата ние сме удовлетворени.
Специално по тази тема ние нямаме различия.
Опитът да бъдат подменени партиите с друг вид организации на гражданското общество, е недопустимо.
Партиите са заради това.
Сдружения - те са пак граждански сдружения, по които обаче има много по-строг контрол, тъй като те живеят в политиката и се занимават с въпросите за управлението на страната за властта.
От тази гледна точка те са регистрирани по друг закон, върху тях контролът е много по-строг и точно тези партии, обаче, са гаранцията за това да има в България демокрация.
Заради това ние споделяхме тази тревога и заради това искаме всяка една от институциите да се произнесе, от която зависи запазването на тази многопартийна демокрация.
ВЪПРОС: Г-н Костов, поставяте на внимание точно тези интервюта, за които споменахте преди малко, но като че ли от днешното последно интервю за демокрацията става ясно, че Вие визирате едни конкретни граждански сдружения.
Някак така принципно въпросът олеква.
Не всичко е конкретно, да кажем, за сдруженията на бивши спец-служители.
ИВАН КОСТОВ: На висши военни и спец-служители - да, има такива сдружения и ролята на медиите за политическата демокрация в страната е да разбере кои са тези и да публикува съответни информации за тях и да ги извади на светло.
Защото, каквото и да кажа тук аз, и да назовавам имена, веднага ще се изтълкува като заклеймяване на някои от гражданските сдружения - нещо, което аз нямам намерение да направя.
ВЪПРОС: Може ли един въпрос към трима ви, понеже обяснихте защо сте говорили за президентската република с това, че темата е била спомената в парламента.
Предполагам, че в парламента депутатите са говорили за монархията.
Защо не смятате, че трябва да обсъдите и този въпрос?
Един независим депутат споменава президентска република и това става страшен проблем.
А. ПРАМАТАРСКИ: Ако позволите аз да отговоря.
Считаме, че ние изразихме много ясно позицията и не подценяваме това, което се случва на фона на общите негативни нагласи, защото, специално говоря за Демократическата партия, а дори на едно изявление по Националното радио, един..., който безспорно не може да даде нещо, е сериозен повод за всяка една политическа формация да си каже своето становище на всеки един призив, който се отправя по този начин.
И колкото и да е независим депутатът, който го направи, дори и да е един депутат, грижа на партията е ясно да се кажат становищата по всички тези въпроси.
Иначе обществото ще остане с впечатление, че наистина в България някой иска да прави преврат, някой иска да прави президентска република, а парламентът мълчи.
И само Демократическата партия си позволява винаги ясно да изразява мнението си по тези въпроси.
ВЪПРОС: За финансирането на СДС, г-н Костов, искам да ви попитам, имаше обвинения от богомил бонев, че...
ИВАН КОСТОВ: Много лесно може да се получи отговорът в парламента, където се отчита СДС като политическа партия.
Освен това искам да направя бележка, че обвинения могат да бъдат отправяни само в съда.
Вие ще трябва да коригирате речника си всичките, ако искате да бъдете в съответствие с това, което се нарича модерна европейска демокрация и модерни европейски медии.
Това просто е един остатък от миналото, рецидив, който аз мисля, че не е нужен.
Обвинения и оневинявания стават само в съда, напомням само.
ВЪПРОС: Научихте ли вече, г-н Костов, кои са четиримата министри, с които се занимава прокуратурата?
Вчера не ги знаехте?
ИВАН КОСТОВ: Не, очаквам Главна прокуратура да даде съответните (не се чува).
И ако реши, трябва да ги даде.
Мисля, че по тези, по които, ако са правени проверки, те са приключени, няма никакви основания да не се даде информация.
ПЕТЪР СТОЯНОВ: На мен ми се ще в заключение да кажа и още две думи.
Когато говорим за това, че без политически партии, без многопартийна политическа система наистина няма демокрация, аз поставям този въпрос в контекста на цялостната пирамида на институциите в страната.
И президентът не е извън тази пирамида.
Дори и онова, което вие наричате президентска република, то всъщност не изключва многопартийната система.
Напротив - тя също е основана на многопартийната система.
Така че, когато говоря за политическите партии, техният маниер на поведение, аз съм склонен да говоря от институционална гледна точка от първо лице множествено число.
Никой не може да поставя под съмнение многопартийната система в България, но също така е важно, че всички ние - и политическите партии, и аз като Президент, сме длъжни ежедневно да се грижим за образа на тази система, всеки със своята политическа партия, Президентът със своя образ като институция, за да не даваме повод на хората, недоволни от Илия, да се разочароват от св. Илия.
Това е, според мен, проблемът на днешната българска демокрация, който неведнъж съм назовавал гласно.
Чрез действията на отделни хора, които принадлежат на една и съща партия, наистина има шанс да се дискредитира и лека, полека да започне да ерозира самия модел на демокрацията.
Това е, според мен, големият дълг днес на българските политически партии и на българския Президент.
Казвайки български политически партии, обезателно включвам и опозиционните политически партии, а веднага искам да добавя - и на граждански сдружения и на журналистите.
Президентът Петър Стоянов награди посланика на Чили у нас Фернандо Коусиньо във връзка с окончателното му отпътуване от страната.
Държавният глава благодари на г-н Коусиньо за приносът му за укрепването и развитието на отношенията между България и Чили.
Петър Стоянов посочи, че е впечатлен от успехите, които Чили е постигнала през последните години.
Петър Стоянов изрази надежда, че двустранните отношения ще се развиват по-интензивно.
Г-н Фернадно Коусиньо е завършил политически науки в Националния университет в Чили.
Започва дипломатическата си кариера през 1960 г.
Работил е в посолството на Чили в Уругвай, Великобритания, Боливия, Австралия, Колумбия, Индонезия и в представителството на Чили при Европейския съюз.
Бил е генерален консул във Ванкувър - Канада.
През май 1997 г. е назначен за посланик в Румъния, а от март 1998 г. е посланик на Чили в България със седалище в Букурещ.
Първата дама г-жа Антонина Стоянова откри Петия международен фестивал "Салон на изкуствата" в Ротондата "Св. Георги".
В програмата участва хорът "Космическите гласове на България" под диригентството на Ваня Монева, който изпълни църковно-славянски песнопения, съчетани с българската музика на 20-ти век.
"Салон на изкуствата" се осъществява от Националния дворец на културата съвместно с фондация "Ценности", председателствана от г-жа Антонина Стоянова.
От две години Първата дама е и патрон на фестивала.
Тема на тазгодишното издание на "Салон на изкуствата", което ще се проведе от 11 май до 30 юни, е "Регионални културни ценности - национално културно поведение".
По покана на президента Петър Стоянов Нейно Величество Маргрете II - Кралицата на Кралство Дания - и Негово Височество Консорт - Принцът на Кралство Дания - ще направят държавно посещение в България от 17 октомври 2000 г. до 19 октомври 2000 г.
Американският посланик награди директора на НСО.
Посланикът на САЩ у нас Ричард Майлс връчи благодарствен плакет на директора на Националната служба за охрана (НСО) генeрал Димитър Владимиров.
Поводът за връчването на това отличие е благодарността от страна на посолството на САЩ у нас към НСО за високия професионализъм, добрата организация и мерки за сигурност и отличното взаимодействие между НСО, американската Сикрет Сървиз и посолството на Съединените щати у нас по време на посещението на официалната визита на Уилям Клинтън у нас от 21 до 23 ноември 1999 г.
На церемонията по връчването на благодарствения плакет присъстваха и други американски дипломати, както и началникът на президентския сектор към НСО Светлин Михайлов.
Президентът Петър Стоянов прие председателката на Международния Червен Кръст.
Президентът прие председателката на Международната федерация на дружествата на Червения кръст и Червения полумесец проф. д-р Астрид Ньокелбю Хейберг.
Високо оценявам работата на вашата организация, така и на Българския червен кръст, като част от българското гражданско общество, каза президентът.
Това е добър повод да благодаря на Вас за помощта, която сте оказвали на България в тежките за нея години, допълни Петър Стоянов.
Помощта в случаите на бедствия и възможностите за бедствия е била сред основните акценти в разговора на г-жа Хейберг с президента.
БЧК е известен със своите спасителни служби - водноспасителната и планиско-спасителната, каза след срещата г-жа Хейберг.
БЧК е известен и с грижите, които полага за децата, допълни тя.
Тема на разговора на г-жа Хейберг с българския държавен глава са били и възможностите на Червения кръст да предотвратява разпространението на болести, като СПИН.
Президентът Петър Стоянов присъства на учредяването на българския Съюз на работодателите.
Съюзът на работодателите ще обедини български частни фирми, които декларират, че имат общ оборот от над 2 милиарда щатски долара годишно.
Държавният глава произнесе приветствено слово пред присъстващите на учредяването.
Петър Стоянов: Иване, те ще те разберат.
Президентът Стоянов заяви, че по никакъв начин няма да подкрепи атаката на Богомил Бонев срещу премиера Костов.
Това бяха първите думи на президента Петър Стоянов при завръщането му тук от тридневно посещение в Германия.
Президентът Стоянов каза още, че дава подкрепата си за правителството този път не без да иска нищо.
Аз искам от Иван Костов да прояви кураж и решителност, и самокритичност, и максимална откровеност към българските граждани.
Иване, те ще те разберат.
Ако сториш сега това, имаш всички шансове да запазиш не само собствения си авторитет, а авторитета на СДС.
"Но което е няколко пъти по-важно - имаш всички шансове да запазиш авторитета и престижа, който ние всички заедно и с цената на огромните лишения на всички български граждани, изградихме до тук", каза още Петър Стоянов.
Има вече цял час, ако не повече, откак батареята е наредена и все чака командира си, а той не иде.
Новобранците, притурени на левия фланг - макар че командуваха: "Стой свободно", бяха неподвижни, угрижени, развълнувани.
След малко ще ги разпределят из батареята.
"Ех, шпорник да стана" - мисли един.
"Само да не съм ездовой" - трепери друг, като гледа манежа, в който яздят войниците на едни попони.
"Дали мене, или онзи ще назначат писар" - мечтае трети.
Другите нищо особено не мислеха и не мечтаеха, но мрачен облак лежеше на челата им; целият строй мязаше на фотографическа група пред генерално сражение.
Редовете се размърдаха; зададе се фелдфебелът, който беше приказал да му се командува винаги, щом няма наблизо офицери.
Важно-важно доближи той да поздрави войниците, защото отдалече се мяркаше вече фигурата на подпоручика.
Мирно... равняйся... прибери си корема, че...
"Мирно!" - изкрещя фелдфебелът, но дигна ръка до фуражката с такова пренебрежение, като че искаше да рече: "И туй е много, хлапе недно, чунки не познавам баща ти!".
Подпоручикът не обичаше да поздравява.
След малко дойде поручикът, който имаше адет три-четири пъти да повтаря: "Здравейте, юнаци!".
Все не му се харесваше.
Много протакат отговора или бързат, или пък не можеш да разбереш бързат ли, или протакат.
Здравейте, юнаци!
Здравйя желаем, господин поручик!
Е, така!?
Старшият офицер още от петдесет крачки замаха с ръце - да не му командуват.
Снощи той изгуби две жалвания и никакви пожелания здраве на войниците не биха могли да му върнат ни един сантим; при туй в батареята знаеха и усещаха отдавна здравето му.
Най-сетне пристигна батарейният командир.
Батареен командир!
Тези две думи са всичко, поне за тази батарея.
И пристигна той със собственото си файтонче, ново, чисто, спретнато, спечелено преди една седмица.
Писарят, фелдфебелът, старшият офицер скочиха насреща му, защото той винаги спираше пред полковата канцелария, разменяше две-три думи с адютанта, шепнеше с казначея и оттам след половин час тръгваше до батареята си.
С особено удоволствие тогава старшият офицер ясно, високо, сърдито за войниците, сладостно за батарейния командир, се провикваше: "Батарея, смирно...".
Господа офицери!
Колкото звукът "Батарея, смирно!" беше груб и натъртен - толкова думите "Господа офицери" бяха изговаряни деликатно и особено погледът му към началника - смирен, нежен.
Здорово, братци!
Какви занятия има днес?
Зная, зная...
Ето списъка, господин майор.
Фелдфебелът прочете имената на ездовите и строевите.
Батарейният командир не направи никакви изменения, само забележи на младите ездови да треперят над конете като над очите си, защото един кон струва 600 лева - а войници дал господ.
Речта му не беше дълга: той се заекна, цифрата 600 му науми един срочен дълг, па и беше сигурен, че фелдфебелът ще я продължи много по-внушително в самата конюшня.
Няколко души се ухилиха, повечето наведоха глави след прочитането на списъка; особено този, който се боеше да не падне в ездовите, с още по-голям ужас гледаше конете в двора.
Мечтаещият за шпорник и той се одряма.
След туй дойде на ред най-важният въпрос - избиране на писар, с други думи, един вид министър на просвещението в батареята.
Имаше двама кандидати: единият беше почти уверен, че него ще назначат; но фелдфебелът не искаше отведнъж да вземе под свое покровителство този, който разчиташе на него повече, отколкото някой депутат на своите избиратели, и протежето му се разкая, че му зае 50 лева, когато фелдфебелът представи и двамата на командира.
Кой е по-интелигентен от тях?
Фелдфебелът почна да описва техните достойнства и разликата им, като каза в заключение за протежето си, че преди няколко дена му написал такова писмо за дома, че самият чиновник не можал от един път да разбере адреса - тъй майсторски го уйдурдисал.
Да, такива деятелни писари ни трябват, не като миналата година - на какво мязаха отчетностите.
Бъдещият писар вече си рисуваше голямата батарейна канцелария с леглото си в нея... учение няма... постоянна среща с фелдфебела, офицери, а пък даже младши и старши фойерверкери ще влизат с озъртане при него, в неговата стая, ще има порцион и ако черпи по-честичко фелдфебела, догодина още навярно ще стане м л а д ш и, ще му дават чест... и ни една мрачна мисъл не му мина през ума, макар че преди 5 дена един с т а р ш и, на когото зае 5 лева, му светна такъв шамар, че бъдещият младши забрави и отгде е родом.
Ти смяташ, като си ми дал 5 лева назаем, та и против отечеството можеш да въставаш?
А?
Запитването беше толкова ясно, че сиромахът забърка кой на кого дължи.
До самия край на редовете, отстрана, стояха двама войници.
Лицата им не се отличаваха особено от другите, но по облекло те по-скоро мязаха на руски каторжници, отколкото на храбри синове на българската армия.
Кои са тези?
Единият ще бъде хубав вестовой - другият за нищо го не бива, досега гледа батарейните свине.
Ти знаеш ли да четеш?
Цъ!
А защо се не учеше?
Па имаше момчетия учеха и мене пращаха, ама нали е книга пусто, не е чиляк, где ще се разбереш...
Батарейният командир не намери какво да каже.
Ами ти?
Вместо отговор войникът го погледна, отпусна очи и се зачерви.
Скъсаният му шинел с двете копчета като да казваше: "Що ли се подиграваш с мене?".
Знаеш ли да броиш?
Знам... 1... 2... 4... 6... - и той спря; туй бяха всичките му познания, на 21 година.
Майорът и старшият офицер от душа се засмяха; фелдфебелът само се ухили под мустак.
Тогава кажи ми, колко свине има в батареята?
Шест, господин дядка!
Той всичките наричаше така.
Вижда се, първият му дядка беше му оставил силно впечатление.
Ти и себе си навярно броиш.
Този път даже фелдфебелът се засмя високо, а войникът още повече се зачерви, погледна нагоре-надолу и проговори като виновен нещо: "Не мога да ги броя... всичките ги знам, като гледам... ама не мога да броя..." - и пак се зачерви...
Ето ви вестовой.
Командирът постоя малко, искаше да рече няколко силни, убедителни думи на войниците за тяхното назначение, но поразмисли, извика старшия офицер и тръгна към файтончето, като остави всекиго със своите мечти и разочарования.
Дисциплината съдържа в себе си щастие, немилост, затваряния, повишения - с една дума всичко, от което трепери или за което ламти човек.
Ненапразно преди години един капитан крещеше на батареята си: "Молчат, не разсуждат!".
Аз съм господ на трета батарея!
На другия ден Димо влизаше в къщата на поручик Миловидов.
Старият вестовой Велко радостно го посрещна и почна да разправя длъжностите му.
Сутрин, щом докарат коня, ще събужда поручика: одеялото силно ще дърпа, понеже той спял тежко, и на всеки случай в туй време да стои малко настрана; чизмите да не туря никога близо до кревата, защото и ръката на поручика не била лека...
Като се мие - продължаваше Велко, - внимавай да не разлееш капчица вода на ботушите му; вечерта, когато ги снемаш, отваряй си очите да не е кефлия - тогава той не се държи за леглото; един път така аз го смъкнах на земята заедно с ботуша... че като скочи... още ме боли едното ребро.
И цяла върволица други такива длъжности предаваше щастливият Велко.
По едно време пътната врата се отвори и в двора влезе Миловидов.
Вестовите замръзнаха, особено старият: той замяза на подсъдим при излизане на съдиите из съвещателната стая.
Те отговориха.
Донес ми ръкавиците!
Велко хукна като стрела и след малко стоеше вече изправен, бледен пред поручика.
Що не ги опра?
Слънце нямаше, господин поручик.
Слънце нямаше! ...
Нали...
Поручикът усещаше удоволствие да псува, когато хазяйчето се намираше в градината; нему струваше, че туй е от негова страна един вид "намеквания" на чувствата му към нея - един вид обяснение в любов...
Удари 12 часът, той хвърли ръкавиците в лицето на вестовоя и излезе на улицата.
Ученици, учители, чиновници бързаха,срещаха се, разминаваха се, отбиваха се кой в кафене, кой в гостилница; слънцето се показа зад облаците, небето почна да се прояснява, в улиците цялата атмосфера като че миришеше на обяд.
Няколко души работници, подпрени на сянка до стената, жадно гълтаха този въздух, като хвъргаха завистливи и злобни погледи към вратите на гостилниците.
Поручикът влезе в най-голямото кафене в града.
Щом отвори вратата, отвътре се чу каране между двама души: единият, щатски, за нещо се оправдаваше; другият, съвсем млад подпоручик, дигаше щеката.
Миловидов мина през кафенето, влезе в ресторана, сне шапката, грациозно и почтително се поклони към едно кьоше, в което седеше дивизионният командир, направи общ поклон на другите офицери и седна.
До дивизионния ядяха началникът на щаба и адютантът.
Наистина присъствието на такъв началник, който можеше когото ще от тях в два дни да прати в гостилница "Последен грош", смущаваше мирните обеди на офицерите.. .
Но затуй пък какво неземно наслаждение да имаш възможност - не да му отдаваш чест, а да му се кланяш, както на дамите по вечеринките.
И с каква любезна снизходителност той им прощаваше минутно прекъсване на обяда.
Разговорите се водеха шумно и бяха най-разнообразни - говореха за казионно-офицерски коне, емеритурната каса, танцувални вечеринки, настъпващия полковой празник, даже един се докосна до литературата, като разправи 2-3 пушкински анекдота, и все поглеждаше настрана дали дивизионният командир се смее.
За жалост, началникът яростно осъждаше поведението на италианците при Адуа и не чу анекдотите.
Аз не мога да разбера защо пращат в Италия нашите офицери, като че у нас не може вече да се основе една военна академия на културни начала...
Нима ний нямаме достатъчно способни висши офицери?
Туй е просто срам за нас.
Висше училище имаме, военна академия няма!
Туй беше негова галена мечта, защото той беше сигурен, че няма кому освен нему да дадат висшата стратегия, военната история и особено войните на Наполеона...
Офицерите с внимание и почтителност слушаха, но щом той млъкна, пак се раздадоха.
Момче!
Мисирка!
Чорба от пиле!
Шише вино!...
По едно време началникът сложи на масата салфетката и стана, столовете се задвижиха, офицерите се дигнаха, приподигна се даже учителят по история, с когото подполковникът се ръкува; на другите само леко кимна с глава.
Миловидов, след като се наяде, поиска една цигара от седящия до него другар (той не обичаше нищода носи в джебовете си) и мързеливо се дигна, но на излизане не се кланяше вече, защото преяде и, главно; командира го нямаше вече там.
Щом влезе в градината на къщата си, той забеляза опраните ръкавици и отведнъж му дойде на ум, че те не бяха опрани навреме; но и поручикът имаще свои принципи - никога той не биеше след обяд: туй го ядосваше и пречеше на правилното смилане на храната.
Миловидов сне мундира, отпусна ремъка на гащите, свободно се оригна, легна на кревата, като тури от едната си страна "Военен журнал", от другата "Военни известия", и след малко заспа.
Димо като статуя дремеше до вратата.
Честит като някоя жена, избягала от харем, старият вестовой се упъти към казармите, като хвърли последен съчувствен поглед на заместника си.
Радостта му беше тъй силна, че той даже не мислеше отначало за батареята, дето го чакаше съвременният дракон, състоящ от безчислено количество юмруци на разен вид старши, младши, ефрейтори, дядки, било свои, било чужди: чак като наближаваше казармите, Велко си науми, че пак ще се срещнат с поручика на учение..
"Но там барем няма да бие само мене" - утешаваше се той.
А Димо в туй време грижливо, дреха по дреха, чаша по чаша, нареждаше нещата на поручика с такова старание, като че ли всичко туй му бе останало в наследство от баща му; чизмите, чепиците, стари и нови, лъщяха като огледало.
Той примете стаята си, прибра леглото, седна отгоре му и се замисли.
Дали често ще бие?
За кое най-много?
Тази вечер, като се върне, дали ще ме удари?
И той преброяваше в ума си да не е забравил нещо да изчисти.
Всичките тези мрачни въпроси не биха изникнали в главата му, да не беше му показал Велко такива черни дамги до едно от ребрата си.
По природа Димо беше жизнерадостен - насаме, - срамежлив пред хора, мълчалив; и при всичко че само до 6 знаеше да брои, и то с прескачаници, неразвитият му мозък работеше и той все се надяваше, че за три години в полка ще се научи да чете и да пише; на всяка книга или писмо в ръцете на войниците той гледаше като на заровено имане, което искаше да разкопае.
Грабнат от широко поле, гдето даже теглата се пренасяха по-лесно, до свои хора, тласнат в казармите - Димо имаше един идеал: да може той с ръката си сам да напише писмо до техните си.
И никой не би подозрял деликатна душа в туй същество, което в батареята считаха способно само свини да пасе, а пък веднъж, когато един от войниците търсеше два лева да прати в село и от човек на човек ходеше и все "нямам, нямам" бяха отговорите - Димо свинарят, както го наричаха другарите, извади из джеба си голяма кърпа, развърза я и протегна парите на войника.
Бре! ...
Бре!...
Свинарят от старшия е по-богат!
"Колко печелиш на свиня?" - подиграваха го някои.
Но Димо нищо не отговаряше, само се червеше, сякаш е докачил някого, а вечерта в леглото си мислеше: "Защо ме закачат тези хора, какво съм им сторил?".
По едно време той доближи до вратата на поручиковата стая и пак се върна, хвана се за дръжката и я пусна: не се решаваше да влезе вътре.
Нему му се струваше, че там има нещо такова страшно, необикновено, което не е за него.
Той продължаваше да се разхожда, като си задаваше новия въпрос, по-ужасен от Хамлетовия: "Ще бие ли, или няма да бие?"...
"А то тука, в града, е хубаво, ако не бие"... - Но той не свърши миелите си, защото на дворските плочи задрънкаха шпори.
Миловидов весело влизаше, тананикаше един френски романс: "С’est moi... с’еst moi...".
Както е известно, в последно време у нас заставят офицерите, по висше желание, да знаят или французки, или немски език.
Идеята, т.е.приказанието, е прекрасно и дава хубави резултати.
Рядко ще се намери офицерин да не знае "Justqu’au tombeau je te serai fidele"... "Мa mere est ici, mon pare est a Paris ...".
Или: "Fischerin, du kleine"...
Много души познават един почтен майор, който макар прехвърлил четиридесетте години, залови се да учи французки; намери учител, накупи книги, книжка и почна.
Професорът му разправяше басни, разказчета, които майорът трябваше да повтаря със собствени думи... .
Но, уви!
Майорът не беше крив: след 15-годишна служба той нямаше ни една собствена дума - всичките бяха казионни, прономеровани и прошнуровани.
Поручикът даже не обърна внимание на вестовоя, а право отиде в стаята, извади една записчица и почна да чете: "Ангажирайте ме днес на кадрила и аз на всичко ще ви отговоря".
Ваша Катина.
"Хъм!..." - мислеше си той.
Не е зле... 60 000 левчета... не е шега.
Дано само оня го няма.
"Вестовой!" - извика той, седна на кревата и си протегна краката, като четеше пак записчицата.
Вестовоят дойде.
"Само че ний ги искаме в брой, инак не ни минават, знаем ги ний голите обещания"... - продължаваше сладострастно да мечтае Миловидов и като забележи войника, повдигна единия си крак.
Вестовоят не разбра знака.
Какво зяпаш, снемай ботушите, говедо!
Едва ли доктор се залавя за операция с такова внимание, с каквото Димо се хвана за ботушите на поручика.
Всъщност, много ли са 60 000 лева...
Иванов взе 80000.
Петков - 120 000... но какво да се прави, няма друга, па те и къща имат, разбира се, там ще живея при баща и, той не е лош човек и май слабичък вече...
Приготви ми парадната форма и ордените!
Думата ордени беше произнесена с такъв тон и в множествено число, като че ли поручикът бе пролял поне два литра от драгоценната си кръв, а туй се отнасяше до ордена, раздаван по случай посрещането на благополучно царствуващия днес княз.
Димо донесе приготвените неща за вечеринката от стария вестовой и поручикът почна да се облича; стоящ до умивалника в очакване, Димо гледаше началника и си мислеше: "Бе той не е толкова лош!".
"На кой ли кадрил да я ангажирам - смяташе Миловидов... - на първия не ща"... - И си наведе главата към легена с такъв вид, с какъвто навярно ще се навеждат хората в 25-ия век, когато с едно движение ще се натиска пружинка и човек ще се умива.
Наистина, той със своите ръце си триеше лицето, но водата сякаш от небето падаше, сапунът ту изчезваше, ту се появяваше в ръцете на Дима, а след свършване като хвърлен от някоя фея, пешкирът покри главата на поручика.
Миловидов беше почти готов.
Заваля дъжд.
Донес ми галошите!
Тука вестовоят замръзна.
"Ще бие, ще бие" - мина му бързо през ума.
Никакви галоши не са му предавали.
Какво ме гледаш, донес ми галошите!
Велко не ми е предал...господин поручик...
Какво не ти е предал, сукин син, скоро да ги намериш!
Войникът изчезна, но нищо не намери, защото хазайката отдавна, като ги видя на двора скъсани на три места, хвърли ги на боклука - хич носи ли офицерин такива галоши, казваше тя на Велка, който дойде в ужас.
Поручикът вечерно време ги туряше за клуба, даже един път случайно ги беше променил.
За щастие, оттогава в събота дъжд не валя, хазайката и старият вестовой ни дума за тях - и всичко се струпа сега на бедния Димо.
Отчаян се вмъкна той в стаята и като видя лицето на поручика, бе готов да се съгласи от кожата му да направят галоши, само да го няма тука.
Няма, господин поручик...
Няма, а? ...
Няма...
Тъй ви учат да пазите офицерските неща...
През главата му мина, че вали дъжд, той е с лакировани чепици, два лева трябва за файтон.
Где са те? ...
А? ...
"Говедо с говедо!" - крещеше по-ядосано Миловидов и още влажната му ръка се замаха над главата на Димо.
Марш, свиня, вън!
Да умреш, а без галоши да се не връщаш!
Димо изчезна като призрак.
Навярно свирят вече валс, тя е там.
И пак 60-те хиляди лева заблестяха пред очите му.
Вестовой, докарай кола!
Колата дойдоха.
Миловидов, потънал в одеколон, се готвеше да излиза и когато Димо му отваряше вратата, пак му дойде в ума, че хвръкнаха 2 лева, и искаше му се да стовари за сбогом на вестовоя още една, но с наметнат шинел беше неудобно, та и ръкавиците му са съвсем нови.
След половин час поручикът вече се носеше из салона с шейсетте хиляди лева на рамо, чупеше се надясно пред дамите, наляво пред началството и на втория кадрил, който той дирижираше, сияеше до тази, която за него беше по-горе от всякакви конкурси за Италия, даже Белгия.
Колко нежен беше той с нея във време на антракта, който нарочно протакаше!
Ръката, същата ръка, която преди малко смазваше войнишки зъби, сега страстно стискаше малката ръчица; на всяко балансе грубият глас се мъчеше да става сладък, като и говореше.
Вий само когато ме познаете по-отблизо, тогава ще ме оцените.
И тя, пренесена в мечти, доверчиво се облягаше на ръката му; сърцето и биеше тъй силно, тъй близо до него, че той се вслушваше в туй удряне - като че наполеоните един по един падаха в джеба му.
В същото време Димо, облегнат на железата на кревата, си мислеше: "Удари ме, удари; имаше право Велко, и защо?".
И Димо си припомни своята радост - като пристигне в полка, ще види град, ще живее в него, ще се научи да чете.
И му стана криво, криво на душата.
Той се отпусна на възглавницата: мислите му го отнесоха отново към село, после в казармите и той, който никога не мислеше, с глас прошепна: "При свинете по-хубаво ми беше, много по-хубаво!".
От този ден на челото на Дима легна някакъв мрачен облак.
Мълчалив и по-рано, той сега почти престана да говори и още повече се съсредоточи в себе си.
Ни крещенията, ни псувните, ни ударите на поручика не извикваха нищо на лицето му.
Той сякаш бе загубил най-простото чувство - да усеща физически болки - и Миловидов, отдаващ всичко туй на грубите му нерви и дебелата му кожа, продължаваше да му присажда дисциплината с тайна радост, че надали в цялата армия има такъв образцов офицерин.
Като знаеше Миловидов, че батарейният командир му е назначил този вестовой на инат, той изкарваше злобата си на войника и в същото време пред командира се чупеше тъй, както пред годеницата си до официалния годеж.
След годежа той ходеше у тях най-много къде обяд или вечерта, но държеше се вече като в къщи: ползуваше се с файтона им, пушеше само бабалъковите папироси, които намираше най-подходящи за него, и най-сетне би се пренесъл съвсем, да не бяха тези пусти български предразсъдъци, които му костваха 25 лева в месеца за кирия.
С другарите си той прекъсна всякакви сношения, годеницата си запозна само с полковия командир и женени офицери, и то не с всички.
По вечеринките я следеше по-строго от майка и едно време, запрещаваше и да танцува с някои, да не влиза с кого и да било в бюфета, макар че само щом видеше няколко души да се черпят, полекичка се примъкваше до тях, някак небрежно си напълняше една чаша, отведнъж се вмесваше в разговора, още по-небрежно изпиеше бирата и като видеше гарсона с книжка в ръка, изчезваше в тълпата.
Годеницата не можеше да разбере туй ревнуване.
И един път, когато млад, пъргав подпоручик като пружина се изправи пред нея и елегантно произнесе, удрящ шпорите: "Ще ли ощастливите, госпожице, един прост смъртен с един валс ?" - тя се озърна, зачерви се и тихо каза: "Не знам, право, питайте годеника ми".
Любовта на Миловидов беше сериозна, зряла; той не обичаше никакви сантименталности, купуване гривни, бонбони, цветя, при всичко че с радост прие от бабалъка си сребърната кутия за цигари, толкова повече че неговата кожена мязаше вече на тъй безследно изгубените галоши.
От своя страна поручикът пращаше в свободно време Димо да мете у тях двора, да кълца месото, да мие файтона.
Но щом се явяваше Миловидов, вестовоят изчезваше.
Остави го бе, нека си хапне после със слугинята.
"Не може" - отговаряше внушително поручикът.
"Войникът трябва да яде там, гдето му се полага; те са военни работи, вий ги не разбирате" - довършваше той, като пълнеше чинията си.
И Димо, доволен, се махваше.
Него не съблазняваше ни миризмата на печено пиле, ни белият хляб, ни младата готвачка, която го обикаляше.
"На, на, Димо" - казваше винаги тя и му подаваше нещо за ядене, завито във вестник.
Той вземаше само да не се разсърди момичето и отиваше в едно малко дюкянче, гдето се хранеха вестовите от тази махала...
В едно кьошенце, до мръсна от години маса, седяха четири души.
Тримата от тях държаха в ръцете си по голям комат солдашки хляб; на масата бяха сложени тенекиени чинии с порции фасул за 20 пари.
Седна и Димо, заръча половин порция, гуди пред всички вестника, през който стърчаха пилешки крака, и почна да яде.
"Ти ептен си взел акъла на тази готвачка" - каза четвъртият вестовой, Станко, който дохаждаше тука само да се види с другарите си.
"Сама ги даде" - тихо отговори Димо.
"Че туй му е мурафетът" - засмя се аристократическият вестовой.
Той служеше при един ординарец, комуто носеха ядене в къщи от най-добрата гостилница.
Офицеринът повечето пъти ядеше в двореца или на гости и Станко унищожаваше ординарския обяд, пиеше вино със сода, пушеше папироси с мундщук и почти всеки празник получаваше 2-3 лева бакшиш.
И досега - хвалеше се той - с пръст не ме е бутнал, па ботуши що ми е дал ... щом малко се скъсат - "На, Станко".
Вчера едни продадох за 8 лева.
Ти при моя подпоручик да постоиш, че да видиш ботуши - като ти зашапи с тях по сурата.
Аз пък биля и не знам где се храни поручикът ми... страшна стипца...
Ама за бой, не мога се оплака, досега пет пъти само ме е бил.
"Па и удря като жена, подскача нагоре... да умреш от смях!" - разправяше комшията на Ивана.
Вестовоят на ординареца заръча една ока вино, пет чаши и важно, като поручика си навярно, почна да си човърка зъбите с тънка дълга клечица.
И този процес, вярвам, му доставяше по-голямо наслаждение от самото ядене, тъй самодоволно и небрежно той преместваше клечицата.
"Е, ти как си с твоя от вчера?" - попита той Дима.
Много ли те би?
"Вчера не ме е бил" - каза Димо.
Бре..че как така?
Нямаше го цял ден в къщи, а днес право отиде там и седна да яде.
Бе ти що му мълчиш! - обади се едно късо, с живи очи македонче.
Че какво да го правя?
Кому да се оплача?
Много си сербез ти, че не те бъхте твоят.
"Нека ме удари само" - скръцна със зъби македончето.
Никой не му възрази, защото всички знаеха как чакаше той една нощ с нож в ръка старшия си в конюшнята, задето го напсува на майка, и благодарение само на случайна командировка същата вечер старшият се отърва от отмъстителния подчинен.
След свършване на обяда Димо отиде в къщата на поручиковата годеница.
Иван с другаря си тръгнаха да соскат коне; вестовоят на ординареца продължаваше да си чисти зъбите, а македончето се облегна на масата, като каза за офицерина си: "Може да почака малко".
Настъпи есен.
Листата попадаха от дърветата, цялата природа се одряма като някой изгонен от служба чиновник; но още повече се е умислил Димо, в душата му нахълта зима: хладна, неутешителна.
Миловидов се готвеше за сватба и с помощта на вестовоя брачната стая в къщата на бабалъка заприлича на малък павилион в някое изложение.
Широки дюшеци, копринени юргани, нов за двама души креват, няколко долни дрехи - било купени, било изработени с ръчичките на годеницата, - два чифта чехли - едни за всеки ден, други в спомен на първата целувка.
Всичко туй говореше за безконечното щастие, което очакваше поручика; но той повечето се въртеше последно време в кабинета на стария, гдето се чернееше голяма американска несгоряема каса, която от толкова месеца му гореше сърцето.
Настанаха студове.
Миловидов един ден се връщаше от казармите не особено разположен.
Там им прочетоха конфиденциално писмо от Военното министерство: да наблюдават за вестовите си зимно време и да не им позволяват да употребяват мангали, понеже те са опасни и може да има смъртен случай.
Той влезе в стаята на вестовоя си.
Димо седеше замислен на кревата си и някак отчаяно гледаше пред себе си.
Той не усети поручика.
Какво си се опуйчил, свиня!
Гемиите ти ли са потънали някъде...не ме ли виждаш?
Димо скочи.
Днес, особено днес, той не искаше да го бият.
Вчера му писаха от дома, че баща му умрял, а с него е умряла и работата, и хлябът.
Баща ми се поминал, господин поручик.
Тука на минута в офицерина се събуди съзнание, че пред него стои същество, което също знае да страда и да тъжи, както другите, но туй беше за минута.
Баща ти умрял!
На служба няма бащи и майки; чунки аз няма да умра и ти няма да пукнеш един ден.
Скоро да ми прибереш нещата в сандъка!
Но отведнъж приказът му мина през ума, като видя мангала и затворените прозорци.
Той кипна.
Не ти ли казвах да не палиш мангал!
Димо мълчеше.
Не ти ли казвах?...
Като куче ще простреш крака, а ний утре пак зарад вас да се влачим да ни го опяват... и още отпуск ми искаш, говедо с говедо, а?..
И този "човек-звяр" в униформа доближи до вестовоя.
С какво сладострастие той слагаше удар след удар по лицето му.
В очите на Дима се показаха сълзи, сълзи войнишки, едри, каквито са и самите им тегла.
Миловидов с презрение го ритна с ботуша си, излезе и отиде у годеницата си, която изпращаше поканите за венчалния обред.
Той видя, че там са готови, и без да се спре при годеницата, влезе при стария.
"Добър ден, зете" - каза весело той.
Зетят спокойно седна срещу него.
Да нямаш нужда от пари ?
Колко ти трябват? ...
Аз искам сватбата да се помни.
За сватбата аз имам, колкото ми трябва, но дойдох да ти наумя нещо.
Когато се годявах за Катина, хората казваха, че ти даваш за нея 60 000 лева.
Старецът се стресна.
Кой ти каза?
"Хората" - спокойно произнесе зетят.
Хората не са се излъгали, аз записах на нейно име 60 000 лева, па като умра, всичко е нейно...
Няма що да мреш, дядо Иване, само аз искам да се запишат и на мое име 80 000 лева.
"Ти луд ли си!" - извика старецът.
80 000 лева! ...
"Че ти луд ли си, като ги имаш 400 000" - още по-спокойно каза Миловидов.
Дядо Иван почна да се ядосва.
80 000 лева!
Че аз с 80 000 лева ще намеря двайсет като тебе.
Хубаво.
Ще намеря!
Прекрасно.
И не ща да те зная!
Само че ти забрави - поканите са разпратени вече.
Демек, ти искаш резил да ме направиш?
Защо, дядо Иване, брой ми сега в злато 20 хиляди лева, дай ми полица за 60 000 лева и няма никакъв резилик.
Дядо Иван отпусна глава на масата; нему идеше да заплюе, да изхвърли вън като последен негодник този блестящ офицерин, но той си представи всичкия скандал след туй...
Язък тогава и за момичето, и за старата, и за него - най-почтения гражданин в окръга.
Ако не щеш, дядо Иване, прощавай тогава, ето ти и пръстена на дъщеря ти...
Старецът стана от стола, устните му трепереха от яд, той извади две торбички с наполеони от касата, написа чек - хвърли всичко пред поручика и излезе, като каза: "Още днес да ми се пилеете оттука, аз в къщата си не ща янкеседжии!".
Но поручикът не го слушаше.
Той внимателно разглеждаше подписа на чека и теглеше златото.
А в туй време годеницата, честита, весела, се обличаше във венчална рокля и мечтателно поглеждаше към кабинета на баща си...
Млада, хубава, безгрижна, горделиво застанала пред голямо огледало, тя никога не би повярвала, че може би още при първа среща насаме с мъжа си - той ще и пришепне и за нейните 60 000 лева.
Блажен се връщаще Миловидов в къщи да се облича.
Димо, да ми изпратиш после нещата с хамалин на гарата.
Аз заминавам днес.
Лицето на вестовоя светна.
Поручикът тракаше в джеба си пари и по едно време извади цяла шепа сребърни монети по 5 лева, по два лева, по един лев и по 50 стотинки.
Димо.
Димо дойде.
На ти туй да изпиеш за мое здраве!
И той му хвърли 50 стотинки.
Димо ги дигна.
След малко Миловидов тържествено влизаше в черквата.
А Димо нагласи нещата на една количка, прати ги на гарата и весело тръгна за казармите.
Из пътя той извади петдесетте стотинки на поручика, погледна ги и по-скоро с презрение, отколкото с яд ги хвърли на земята.
Когато изпращаха Миловидова на гарата, след като тренът изчезна с младоженците, офицерите заговориха за тях.
"Удари кьоравото" - каза един завистливо.
Язък за жена му, на втория ден ще я пребие...
Ако не я е бил вече...
Аз не бих желал да бъда ни на мястото на жена му, ни на вестовоя му.
Че то е едно и също...
"Аман от вашите хуманни идеи" - обади се офицеринът на "бития Иван".
Ако искате да имаме армия, трябва да има дисциплина, а дисциплина без бой е сватба без жена.
И той сам се засмя на остроумието си.
Батарейният командир и старшият офицер на Миловидова вървяха отстрана.
"Аз бих желал да взема вестовоя му" - каза старшият офицер.
"Онуй диване, дето пасеше свинете? ..." - засмя се командирът.
Той е много кротък и, главно, научи се да готви при дядо му.
"Каквото щете, но аз ви уверявам, че той е по-глупав от чепика ми" - усмихнато произнесе майорът, доволен, вижда се, че е по-учен от чепиците си.
Впрочем, вземете го, аз го назначих вестовой при Миловидов на шега, не е чудно да се е поправил сега.
Войската е школа за народа, ненапразно е казал туй Наполеон.
И той изтръпна при звука на името Наполеон.
Тъй щото вий няма да забравите да ми донесете 20 наполеона, нали?
Бъдете спокойни, толкова повече че утре след туй аз бих желал да отида на лов малко по-далече.
Да, да, можете.
Тъй щото вий ще кажете или ще пишете в батареята, понеже аз няма да ходя, подпоручикът да гони ездовите.
И тъй довиждане до утре, аз ще ви чакам.
Добър апетит.
Мерси!
И подобно, господин майор.
И те се разделиха.
След два дена Димо беше назначен вестовой при старшия офицер.
Но този път той с отчаяние напусна казармите, макар че цялата батарея хвалеше капитанина.
Ни един зъб досега не е избил, ни едно ребро; дип ако много се разсърди на учение, вземе войника за яката и го изхвърля из строя.
"Капитанинът обича да се шегува" - говореше фелдфебелът за него.
Старшият офицер живееше в голяма къща с градина наоколо.
Разпределението и назначението на стаите беше най-строго: спалнята на капитаншата, стая за по-големите деца, за слугинята на пеленачето, салон за гости, в който никой освен госпожата нямаше право да влиза, по стените закачени около 20 фотографии на капитанина в различни форми, чинове и пози, особено една, най-голямата, в която той убива мечка - намерена от селяните в не знам кое село умряла сред гората.
Но на старите фотографии, както и на последните, с брада и без брада, изразът на очите си е останал същият: сладичък, кротичък, като че ли в тези минути пред него се мяркаше полковият или батарейният му командир.
На кръгла маса лежеше сребърна чиния, пълна с визитни картички, до тях поканите от двореца и фигурки от котильона.
Отсреща висяха, по-големи от самите прозорци - портретите на княза и на княгинята, украсени с цветя.
Под тях, в рамка, офицерският атестат на капитанина.
До салона - частният му кабинет - в него той решава тактическите задачи, критикува Наполеона, чете приказки и си почива след обяд.
В едната половина на стаята бяха окачени пушки, ловджийски ножове, мрежи за дивеч...
Капитанинът се гордеешес туй повече, отколкото с ордена за храброст.
Война!
"На война те карат зорлан, има си хас да не бъдеш храбър, а тука сам насаме с мечка" - говореше той, като сочеше картината...
Сетне идеха: обедната стая, коридорът и кухнята, с кьоше за вестовоя.
В градината - всякакъв вид фруктови дървета, дъсчена барака за птици, гълъбарник, яхър за файтончето - конете живееха и се хранеха в полка; за колата място не се намери, понеже командирът държеше там своята.
Три кучета се разхождаха из двора - доволни, преяли, защото повече от неделя капитанинът не ги е закачал.
Всичко туй удряше донейде на малко чифликче на руски помешчик, а самият притежател мязаше ту на Собакевича - разбира се, с подчинените, - ту на Ноздрева, макар че в образованието си не отиде по-далече от Петрушка, на 35 години старши офицер, той не можеше, като чете, да не чете на глас...
Ето какво хазайство чакаше Дима.
Но Димо с ревност се залови за новата си работа.
В 5 часа той ставаше, чистеше самовара, кухнята, прибираше кабинета и салона, метеше двора, хранеше или колеше пилета.
В 8 1/2 часа правеше чай на капитанина; после ходеше на пазара.
В 10 ч. туряше чайника за госпожата, която след туй слизаше в кухнята, даваше разпореждания за обяд, качваше се пак в спалнята, караше се на слугинята да гледа хубаво малкото дете и отиваше у комшиите да види какво ново има по махалата.
В 12 часа слагаше масата и служеше във време на обяда.
След обяд, ял-неял, капитанинът или госпожата ту го викаха за нещо, ту го пращаха някъде.
Но те не го правеха от зло сърце.
Капитанинът смяташе, че на войника стигат 5 минути и да се наяде, и да смеле храната, а на госпожата даже не и дохождаше на ума, че човек може да бъде гладен, когато тя се е наяла.
Миенето на чинии в кухнята заемаше около два часа, след което той хранеше кучетата, чистеше колата, пушките и подир туй до самата вечер беше само на разположение на капитаншата: ту в аптеката, ту при жената на някой поручик, при шивачката, при някоя баба Фона и т.н.
Вечерта те почти винаги ходеха на гости, а Димо в туй време приспиваше по-големите деца, като им разправяше за село.
"Тебе, Димо, страх ли те е от тате?" - пита го седемгодишният син на капитанина.
Не, Петре.
Той е добър, не бие никого.
"И аз, като стана офицерин, няма да те бия, Димо" - шъпне сънливо детето.
Хитричко, с усмивка, полека Димо се дръпва от креватчето му, като забележи, че то не го слуша вече и си затваря очите; сетне отива, ляга на сламеника си и при най-малък шум се стряска всеки пет минути, понякога до три часа заранта, да не се е върнал капитанинът, за да му снеме ботушите.
В съвсем свободно време, когато Димо нямаше никаква работа или слугинята переше пелени, или ходеше на баня с госпожата, на Дима поверяваха малкото момиченце.
И в ръцете на този човек, който нищо не е чел за гледане на деца, без възпитание и образование, детето не само че плачеше по-рядко, отколкото у самата си майка, но беше винаги весело.
Какво не измисляше Димо само да го залъгва.
Лаеше му като куче, преструваше се, че плаче, носеше го на рамото си, даваше му парите си да играе с тях, топлеше му мляко и го хранеше, когато друго не помагаше.
Но спокойствието на Димо беше само видимо.
Наистина капитанинът винаги весело минаваше край него, поздравяваше го и като че ли говореше с очите си: виждаш ли, Димо, колко съм добър, толкова пъти минавам покрай тебе и ни един път не съм те ударил.
Но пък с госпожата беше инак.
Той почна да се бои от нея повече, нежели от капитанина, стоеше пред нея по-смирено, отколкото пред него, няколко пъти дори неволно и отдава чест и най-сетне работите се обърнаха така, като че ли тя беше старши офицер в батареята.
Тя го пращаше на баня, не го пущаше в отпуск и цели часове му обясняваше страниците на дисциплинарния устав: жената на офицерина е офицерша - значи, началник - и войникът няма право пред нея да пуши, да седи и да се смее без приказание.
Капитанинът, който предпочиташе лова отвсичко, даже не обръщаше внимание, че военният му авторитет се подкопаваше от собствената му жена.
Колко пъти той даваше приказание на Димо да докара коня, да отиде при фелдфебела и след малко гледаше, че вестовоят се връща отнякъде с някоя бохча.
Никъде Димо не намираше спокойствие от войнствената госпожа, пред която и самият капитанин понякога мязаше на вестовой.
В кухнята чиниите били неумити, ненаредени, самоварът не лъщял, дъските били мръсни, яхнията прегоряла, като че ли Димо е свършил някъде висши курсове по стопанство.
Дворът бил пометен надве-натри, трендафилите не цъфтели, салонът миришел на казарми, откак той го прибира.
Урочасвал детето, когато го държи, едвам заспивало след туй.
И когато един ден намери въшка на дрешките му, тя го изгони от къщи.
"Вън, вън, свиня, мръсник, марш оттука, марш!" - извика тя така величествено, че и самият полковой командир би и позавидял.
В същия ден Димо, разбира се, пак се върна; какво е офицерин без вестовой?
Но оттогава госпожата, като Людовик XI, ходеше в кухнята винаги, щом и трябваше да излее жлъчката си на някого.
Туй е яхния, туй мяза на яхния!
Жена си да храниш с такава яхния!
И Димо се убеди, че тук е по-лошо и от свинете, и от поручика.
Един ден капитанинът покани гости на обяд; вечерта с тях заедно щяха да отидат на вечеринка.
От самата заран Димо се бе разтичал.
Нареждай масата в салона, коли гъски и пилета, на пазар, децата гледай да не паднат някъде в градината, при шивачката на госпожата, при военния портной за ръкавици, при майорша тази и онази, на фурната за вино, гледай конете на офицери, пристигнали канени-неканени.
От 5 часа сутринта до 4 вечерта Димо нито седна, нито хапна нещо.
Краката се отказваха да ходят, мозъкът работеше усилено, биеше като някой електрически ток в главата.
"Скоро за дрешката!" - извика госпожата.
Димо излезе, но надали помнеше как отиде, как я взе, как един офицерин го срещна на улицата, спря го, че не му отдал чест.и почна да го бие, като развали няколко гънки на дрешката.
Той дойде в себе си само когато госпожата като тигрица се спусна отгоре му.
Какво си ми направил дрешката, мръсник, въшльо.
Тя мязаше на змия в тази минута, способна да ухапе собственото си дете.
Туй дрешка лие, куче с куче?
"Че аз не съм я шил, госпожо" - произнесе Димо.
Какво, какво, краста недна!
И деликатната ръчичка, предназначена за нежни целувки на пламенни светски кавалери, решително се залепи до страната на Димо.
Тя още по-силно се разядоса и хвърли към него ютията, що държеше в другата ръка.
Ютията опари пръстите му и падна на краката.
Скоро, скоро, свиня, да я занесеш назад и сега да дойдеш!
След малко тя се къдреше в салона.
Димо машинално седна и като сноп се стовари на леглото.
Боже, боже, и аз съм човек.
Как ще се върна сега в село?
Димо свине пасал, Димо поручикът го бил, Димо жена го ударила, Димо е магаре, куче, мръсник, въшльо, краста.
Той не усещаше физическа болка от опарването, но целият му организъм трепереше.
Защо ли ме докараха тук, ако за нищо не ме бива?
А още 2 години, цели 2 години!
И той се зарови във възглавницата си и заплака като дете.
И мина му през ума всичкият войнишки живот и той видя, че никой освен малкото детенце на капитанина не му се усмихваше и само кучетата тичаха след него по двора, като им носеше ядене.
Той ставаше по-мрачен и по-мрачен и сълзи, може би всичките му сълзи, се поляха по лицето му.
Взе да се мръква.
"Защо ли го няма онуй говедо?" - каза госпожата, като се оглеждаше в огледалото.
Аман от такива вестовой, утре ще го сменя!
Чакай да видя дали е стоплил барем яденето.
Пък ще рече, че не сварил!
Тя взе свещ и отиде в кухнята, но щом отвори вратата, извика като луда и падна.
Майката, гости, комшийки се събраха на този вик кой с лампа, кой със свещ.
През полуотворените врата в полутъмната стая се мяркаше Димо, увиснал във въздуха до самия си креват; на земята, под краката му, се белееше дрешката на капитаншата.
Дъще, Еленке, чедо...дойди на себе си... мамино, погледни ме... не се тревожи от такива работи...
Нали знаеш, че страдаш от сърцебиене.
И всички присъствуващи, кой за доктор, кой за лекарство, се разтичаха около капитаншата...
А бедният Димо изчезна безследно, без шум, без да каже някому последна дума, последно прости, своите тегла или проклятия.
Той нямаше никого наоколо си да му се оплаче и да пише - не свари да се научи.
На другия ден на капитаншата назначиха нов вестовой.
Сякаш миналата година беше в детската градина и мисис Куинтано караше целия клас да се врича във вярност и да пее: "Добро утро, добро утро на всички; по местата сме с весели, щастливи очички..."
Ти гледаше към петокласниците и се правеше, че имаш много домашни, защото това те караше да се чувстваш по-голяма.
Сега наистина имаш много домашни.
Това кара ли те да се чувстваш по-голяма?
По-скоро ти се повдига.
Имаш учител, когото не понасяш, и друг, който си има любимци.
Притисната си от въпроси - за колеж и за кариера.
Понякога те спохождат неспокойни сънища.
Стоиш гола върху пиедестал по време на забавата по случай срещата на випускниците, съчинявайки лесни отговори на въпроси по математика от SAT.
В тази глава ще намериш съвети как да се справяш възможно най-добре в училище, дори ако то е затвор, зоологическа градина или тенджера под налягане.
Какво би трябвало да знаеш за училищните навици, за учителите, за училищния тормоз, за смущенията при овладяването на знания; как да се прехвърлиш в друго училище, да учиш в чужбина, да се подготвиш за колеж и да плащаш за обучението там.
Училището - непобедимо или непоносимо?
Възрастните са склонни да обгръщат с романтика своите дълги, изгубени училищни години.
Много от тях забравят как са се ужасявали от първия учебен ден след лятната ваканция.
Как са се борили да заловят онова първо изпратено по пощата вкъщи съобщение за успеха им.
Как са се молили за дървени ваканции.
Как изобщо не им е пукало какво се получава при полуразпадането на радиоизотопа Как са се чувствали като в капан по време на час и са били затрупвани с домашни след това.
Училището не е пикник.
Аз помня това.
И ако някога го забравя, винаги мога да погледна назад - в дневника си от девети клас съм записала неща като: "Училището деформира съзидателността." или "Някой ден ще стана политик, за да мога да изразявам мнението си относно образованието".
То смърди.
Честно казано, училището има много положителни страни, много от които винаги съм ценяла.
Беше страхотно да обядваме всеки ден с Джуди или Джен, или с гаджето ми.
Обожавах дискусиите по английски за Селинджър, Мили, Уортън и Фитцджералд.
Липсват ми двама или трима учители, които бяха наистина страхотни.
Липсва ми още разнообразието на гимназията, начинът, по който сменях учителите всеки час и курсовете всяка година.
Понякога ми липсва даже усещането да се чувствам на върха, когато достигам до решението на геометрична задача или когато анализирам неясен стих.
Знаеш ли, че една трета от хората по света са необразовани?
Не си ли благодарна, че си между останалите две трети?
Вярваш или не, ученето е много по-забавно от печеленето на пари.
В много отношения училището е пикник - пикник, пълен с мравки.
Защо изобщо трябва да учиш всички тези ненужни неща?
В академиите учат прекалено много неща, а прекалено много е безполезно.
Така е казал Гьоте.
Но докато си в училище, е трудно да съдиш кое е необходимо.
Когато записах психология в колежа, мислех за нея просто като за още един учебен час.
А тя се превърна в един от най-полезните курсове, които някога съм посещавала - полезен за писането и за социалния ми живот.
Когато съпругът ми записа геометрия, той нямаше представа, че години по-късно ще я използва всеки ден в работата си.
Една приятелка се присъедини към сценичен екип в гимназията.
Дали стана актриса?
Тя се заинтересува от конструирането на сценично осветление и е един от най-ревностните (и добре платени) млади физици, които познавам.
Училището те излага на толкова много изпитания - от изчисленията на Айнщайн до картините на Пикасо и "Тиха пролет" на Рейчъл Карсън.
Рано или късно, докато пишеш програма по информатика, правиш опит с плодова мушица по биология, пееш в хора или слагаш гърне в пещта, ще се почувстваш пълна с енергия и ентусиазъм.
Ще започнеш да определяш какво би искала да правиш, в какво си най-добра, какви полета да изследваш или към каква кариера се стремиш.
Това е вълнуващо откритие.
Ще научиш още в какво не си толкова добра и от какво не се интересуваш, което също ще ти помогне да планираш бъдещето си.
Без значение дали си в прогимназията или в гимназията, занимавай се по малко с незадължителни неща, спорт и извънкласни дейности.
Балансирай плановете си, без да ги претоварваш.
Колкото повече учиш, толкова повече неща ще ти харесват и толкова повече незадължителни неща ще правиш.
Ако не можеш да работиш с компютър, ограничаваш маркетинговите си умения.
Ако не обичаш четенето, театъра или скулптурата, имаш няколко възможности по-малко да се забавляваш, отколкото другите, които харесват това.
Знаеш ли основни неща за автомеханиката?
Тогава си едно стъпало по-нагоре от този, който се панира всеки път, когато колата му се развали.
Никога няма да съжаляваш за образованието, което си получила.
Училището те учи да мислиш, да анализираш, да решаваш проблеми и да работиш, съблюдавайки дисциплина.
Не всички учители са брилянтни и мили, но и всичките ти работодатели в бъдеще няма да бъдат такива.
Не всяка задача е увлекателна и важна, но в Истинския Свят има мръсни чинии за миене и досадни сметки за плащане, без значение каква е професията ти.
Освен това най-добрият билет за излизане от скучно училище е да се справяш добре там.
Образованието ти (във и извън училище) е за тебе - така ще можеш да управляваш живота вместо да се оставяш той да те води.
Учениците, които винаги питат: "Колко имаш, колко имаш?" и учителите, които връщат тестовете, започвайки с резултат от 98 и свършвайки с 38 точки, не са в коледния ми списък.
Мисля, че да учиш за оценка, а не за знания, е срамно.
Но оценките имат значение.
Особено ако искаш да отидеш в колеж.
Ако имаш отлични оценки, вероятно учиш много и се чувстваш добре, а докато си в училище, трябва да даваш най-доброто от себе си.
Неколцина природно надарени мозъци завършват с отличие, без дори да отворят книга.
А аз?
Имах добри оценки благодарение на това, че си скъсвах задника от учене.
Някои предмети ми се отдаваха повече от други, но не чета бързо и не можех да карам по инерция във всичко.
На моменти не можех да повярвам по колко много домашни съм имала на ден - някои гимназиални курсове са по-натоварващи и от тези в колежа - но успях да мина през тях и имаше полза.
Радвам се, че научих много в гимназията , както се радвам, че успях да постъпя в колежа, който исках.
Има много начини да научиш повече и да повишиш оценките си.
Цели се високо - стреляй за 100 и може да получиш 90.
Ако стреляш само за да изкараш, можеш да потънеш.
Няколко минути преди всеки час преглеждай домашното и уроците.
Ако се съсредоточиш, водиш си записки и вземаш участие, часовете ще минават по-бързо.
Не се отпускай.
И не гледай часовника си, и недей да се разсейваш, така че, когато те вдигнат, да питаш: "На коя страница сме?".
Опитай да се изявиш най-малко по един предмет.
Доброто представяне по един може да те вдъхнови да се изявиш по други предмети.
Клишето е вярно: Колкото повече влагаш в училището, толкова повече извличаш от него.
Прави списъци.
Подреждането на задачите по важност те спасява в трудни моменти.
Записвай кои страници трябва да прочетеш по история и кои задачи трябва да решиш по тригонометрия.
Понякога аз даже си записвах неща като "работи" или "изпрати на дядо картичка за рождения ден".
Не че системно забравям, но записването на задачите освобождава ума ми да мисли за други неща.
Това се прибавя и към чувството ми за изпълнителност по-късно, когато задрасквам вече направеното.
Дали не звуча като безпомощна гимназиална глупачка?
Не бях.
Кълна се.
Попитайте Джуди.
Учи активно за тестове.
Пасивно учене означава да преглеждаш записките си и да прелистваш книгите.
Активно учене означава да правиш бележки по записките си, да ги осмисляш, да преразказваш информацията, да правиш планове.
Ако книгата е лично твоя, подчертавай важните неща с жълт маркер.
Прави проверки в речника или решавай трудни задачи.
Помоли някой да те изпита за спрежението на чужд глагол или го напиши на празен лист.
Когато учех за контролното есе за Ренесанса на мистър Уайдман, измислих думата пракехплимим да ми напомня за перспектива, религия, анатомия, класически езици, хуманитарни науки, природа, литература, интелектуалност, материализъм и младост.
Слушай внимателно, когато учителят обяснява какво ще включва тестът и така ще знаеш точно какво да учиш.
Учех за тестове предишната нощ, след това преглеждах материала отново, преди да вляза в клас.
Рискът да разчиташ в последната минута "да натъпчеш" нещо в главата си е, че нещо може да застане между тебе и книгите.
Момчето, което харесваш, може да избере точно този ден да седне до тебе в залата, докато учиш.
Или учителят може да ти възложи да раздадеш тестовете, когато разчиташ на тези две минути да запомниш стих от поема или формула.
Преди да започне изпитът, прегледай теста добре.
Внимателно.
Прецени колко дълъг ще бъде.
Прочети въпросите за есето.
Задай си ритъм на работа, като предвидиш време да го провериш или да сравниш отговорите.
Ако имаш много време за кратък тест по математика, можеш да го решиш дори два пъти, след това сравни резултатите.
Приемай тестовете като спортни събития - настройвай се за победа.
Пиши и преписвай това, което учиш.
Вторите чернови са по-добри от първите.
Не предавай наполовина скалъпено съчинение, което си надраскала един час преди да влезеш в клас.
Не импровизирай, пишейки, докато измислиш това, което искаш да кажеш.
Първо мисли, после пиши.
След това направи нещо друго.
Отново се върни към написаното, провери го и го преработи.
Преписването е много по-лесно, ако имаш достъп до компютър и тъй като ще ти се наложи да го правиш в колежа или в работата ти, най-добре е за започнеш отсега.
Бъди изразителна и избягвай формалните думи като "така" и "следователно", както и сладникави, изтъркани думи като "хубав" и "интересен".
Изразявай се кратко и ясно: не пиши "в значително по-голяма степен", когато искаш да кажеш "повече" или "в настоящия момент", когато искаш да кажеш "сега".
Бъди прецизна: не казвай "много, много притеснена", когато искаш да кажеш "обезумяла".
Бъди оригинална: не казвай "Пуерто Рико е забавно място за вакнации", когато можеш да нарисуваш следната картина: "Карахме водни ски, посетихме крепости и даже правихме излет в гората".
Елиминирай ненужни или повтарящи се думи.
Прочети написаното на глас - звучи ли добре?
Провери за правописни грешки (опитай се да намериш "одавена" или "помалко" в речника).
Обърни внимание на граматиката - "между той и мен" е грешно.
Ако искаш да придобиеш по-добри писателски умения, прочети "Елементи на стила" от Уилям Стрънк младши и Е.Б.Уайт.
Не можеш да започнеш?
Представи си, че това е въпрос за есе на едночасов изпит.
Или си представи, че пишеш писмо на приятелка.
Скъпа Джен, въпреки че Ван Гог е умрял на 37, неговите картини...
Мами и плагиатствай.
Шегувам се!
Проблемът с измамата е, че ти само м....с... си (попълни празното място).
Докато оценките ти се повишават, самочувствието ти пада.
Да, можеш да получиш отличен, но ти знаеш, че не си изкарала оценката си с честен труд.
Пледирам с чувство за вина.
Често се насаждах до някой всезнайко, така че можех да проверя многобройните възможни отговори.
Един ден спрях.
Вече не ми изглеждаше достойно.
Исках да завися от себе си.
Както е казал Софокъл: "Предпочитам да падна с чест, отколкото да спечеля с измама".
Ако излъжеш по френски през септември, ще съжаляваш цяла година, защото няма да си научила основните неща.
Как можеш да се справиш с pasй composй, ако дори не знаеш сегашното време на avoir?
Същото e с математиката.
Освен това ще се почувстваш като идиот, ако ти и Анди сте единствените, написали 23,964, когато отговорът е 12.
Не че измамата не е често срещана.
Статистиката показва, че над половината от запитаните гимназиални ученици са признали,че преписват.
Много колежи се опитват да решат проблема, като използват система на честта: никой не те следи на изпитите, защото учителите ти имат доверие; само неколцина завършват мамейки, защото искат да предадат това доверие.
Помни, че измамата и плагиатството са незаконни.
Ако те хванат, някои учители автоматично ще ти пишат единица, а в някои училища ще те изключат или накажат.
Плагиаторите, които крадат от "записките на длугарчето" или предават на изпит написани вече от завършили ученици неща, често ги хващат.
Изритаха за една година едно момче от колежа, защото беше плагиатствал.
Беше преписвал направо от един малко известен том - оказа се, че авторът е приятел на учителя му!
Предпочитай библиотеката.
Дори ако бюрото ти вкъщи е голямо и добре оборудвано с всичко необходимо, винаги има неща, които да те разсеят - от телефона до телевизията.
Някои хора могат да се концентрират навсякъде.
Не и аз.
Обичам да уча на тихо място, където необходимите книги са под ръка, а бюрото е достатъчно голямо, за да се разположиш удобно.
Библиотекарката може да ти помогне да намериш статии от списания и стари вестникарски публикации в компютъра.
В гимназията често оставах след училище, киснех в класната стая или в библиотеката, за да направя нещо по домашното си.
Така трябваше да нося вкъщи само няколко книги и имах повече свободно време вечер.
Определи къде ти е най-удобно да учиш.
Изключи телевизора и компютъра.
Няколко думи за изкушението.
Е, може би цял параграф.
Повярвай ми: много по-лесно е да устоиш на изкушението един път в магазина, отколкото 45 пъти вкъщи.
Същото се отнася за телевизията, компютърните игри и Интернет.
Не докосвай бутона, защото е по-трудно да изключеш машината, отколкото да я включиш, и освен ако не си кралицата на Самодисциплината, можеш да изгубиш двата часа за домашни, които ще минат като няколко минути.
Учи, когато си с най-бистър ум.
Спомням си, че прекарах около час да чета - или в опити да чета - писмото на Скарлет до към 2 часа през нощта.
Идиотско, защото нищо не проникваше в съзнанието ми.
Ако не работиш ефективно късно през нощта, легни си и стани рано.
Ако се носиш като призрак сутринта, не очаквай да научиш нещо преди училище.
Да бъдеш добре подготвена, е решаващо, но трябва и да си добре отпочинала.
Давай си почивки и превключвай на различни предемети, ако ти се доспи.
Може да ти помогне следното: занимавай се с книгите около час, след това се поразходи 15 минути, а след това отново учи, като определиш друг отрязък от време.
Това може да ти помогне да си изработиш режим на учене и да се придържаш към него.
Би могла също да направиш преговор на автобусната спирка, в учебната зала или като влезеш в клас преди учителя.
Понякога учех в библиотеката през първите 10 минути от времето за обяд - всичко, което пропусках, бяха дългите опашки в стола.
Не отлагай.
Тъй като трябва да си напишеш домашното, така или иначе трябва да приключиш с него.
Определи приоритетите си.
Не чакай достатъчно свободно време, за да свършиш всичко с едно сядане.
Вместо това разпредели работата си на малки порции и започни.
Можеш дори да нагласиш кухненския часовник на 30 минути и направи сделка със себе си, че няма да станеш от бюрото, докато не зазвъни.
Започнеш ли веднъж, няма да ти е трудно да продължиш.
Обещавам.
Начинът да се настроиш за ритъма на работата е да започнеш да работиш.
Понякога да седнеш зад бюрото е по-трудно от самата задача.
Често съм писала увода, преди да изляза.
Когато се връщах, есето ми беше започнато и беше по-лесно да се върна отново към нагласата за работа.
Правиш ли срочните си проекти в последната минута, обзета от паника?
Взимаш ли хапчета, които да те държат будна цяла нощ?
Опитай да започнеш работата си по проекта отрано и да го правиш стъпка по стъпка, за да не се претовариш.
Може би ще ти е по-леко, ако си съставиш план: първата седмица да завършиш с проучванията; втората седмица да нахвърлиш с едри щрихи нещата; третата седмица да изгладиш проекта.
Писала ли си някога домашни през ваканцията?
Обзалагам се, че не си го правила и си се чувствала виновна или си го правила и си се чувствала възмутена.
Следващия път се опитай да ги завършиш предварително или да бъдеш реалистка, когато отлагаш.
Потърси помощ, ако се нуждаеш от нея.
Повечето учители са щастливи да обяснят урок след училище или да отговорят на въпроси в час.
Можеш също да получиш помощ от приятели, роднини или родители.
Изостанала си по математика?
Не се поддавай на безпокойство по отношение на математиката, което може да те подтикне към грешна стъпка.
Разбира се, че си в състояние да научиш математиката - просто при тебе може да не е така бързо, както при други.
(Уил Роджърс пише: "Всеки е невежа, само че по различни предмети.") Уреди се с частен учител; след това поработи върху разбирането на основните неща - не само да получаваш верните отговори.
Аз взимах частни уроци и знам, че това може да направи чудеса.
Кажи на учителя си допълнителните занимания.
Той или тя вероятно със задоволство ще отбележат напредъка.
Училището може да ти препоръча някого, може би учител от по-горните класове, който дава частни уроци.
В някои градове дори има горещи линии за домашни работи, на които ще ти помогнат да се справиш с трудните въпроси.
Не чакай, докато останат две седмици до края на срока - започвай с ученето сега, преди нещата да се задълбочат.
Приспособявай се.
Не си помисляй и за секунда, че си ужасна ученичка.
Може би си била ужасна ученичка, но сега си добра ученичка.
Никога не си била тъпа: просто не си постигала това, което е трябвало да постигаш.
Върви напред, вместо да заобикаляш отстрани, защото умните хора (като Дариа от телевизията) често се смеят последни.
Опитала си да дадеш всичко от себе се, но налице няма почти нищо?
Прочети следващата глава с освободено съзнание.
И не обръщай внимание на разни изказвания, че момичетата не били добри по математика, или че момчетата предпочитат тъпи момичета.
Няколко неуверени в себе си тъпи момчета може и да го правят, но е по-добре да се срещаш с уверени умни момчета, нали?
От друга страна, ако си перфекционистка, успокой малко топката.
Светът няма да се срути, ако получиш много добър.
Дори може да ти се отрази добре!
И ако не правиш нищо друго освен да учиш, рискуваш да експлодираш.
Стремящите се винаги към шестици ученици трябва да се опитат да не парадират с оценките си и да не се вайкат: "Провалих се на теста!", когато са пропуснали само два въпроса.
Много от тях се нуждаят от критика.
Повечето от тях са овладели изкуството да учат, но не и изкуството да се отпуснат.
Неспособност за учене: знаеш, че си умна, но...
Едно е да имаш проблеми с работата си в училище, защото бягаш от часовете и не вземаш насериозно домашните.
Съвсем друго е да имаш проблеми, когато наистина се стараеш да се справиш.
Може би се нуждаеш от частни уроци.
Или от по-тихо място, където да учиш.
Или от по-добри организационни умения.
Има вероятност обаче при теб да става нещо друго.
Много деца срещат затруднения при овладяването на знания.
Те не са глупави и не са мързеливи, но постоянно им се натяква, че са такива и някои от тях започват да вярват в това.
Не съм лекар, психолог или учебен специалист, не съм толкова добра в определенията и в поставянето на диагнози.
Но ако си в състояние (леко или тежко), което изключително затруднява ученето ти, е важно да се опиташ да откриеш причината за това.
Майка ти може да казва: "Просто имаш нужда да се съсредоточиш".
Баща ти може да мисли, че смущенията, които ти пречат да учиш добре, са "фалшиви" - оправдание за небрежна работа.
Ако имаш Дефицит на внимание - Разстройство поради хиперактивност (ДВРХ), би трябвало да се насочиш към лечение, а не към по-добра организация на учебните си навици, не и просто да махнеш с ръка.
Или ако имаш дислексия и страниците ти изглеждат като лабиринти, а правописът - като шега, за тебе ще бъде облекчение да овладееш нови пътища към четенето и писането.
Около 15% от американското население вероятно има проблеми с ученето, определени като неочаквана неспособност за учене въпреки интелигентността, обучението и мотивацията.
Тези проблеми не са нещо необикновено и веднъж открити, могат да бъдат отстранени.
Ако постоянно имаш затруднения с писането, с математиката, с паметта или с "усвояването", консултирай се с училищния психорог или със здравен специалист.
В масовите училища можеш да бъдеш освободена от оценки и имаш право на специално образование.
Едно момиче, което познавам, каза, че когато е загубвала нишката, сякаш се е спускала някаква завеса.
Друго описваше съзнанието си като пълно с врати; лечението търсеше точната комбинация от ключове ( терапия?медицина?частни уроци?), за да ги отворят.
Хиляди енергични момчета - доста непослушни и незаинтересовани в гимназията - получават отрано определение ДВРХ.
Но момичетата, които са замечтани и разсеяни, и които имат същото разстройство (или имат ДВР - ДВРХ без хиперактивността), често бягат от училище, понякога внимават, друг път - не, а никой не осъзнава, че те ще пропуснат прекалено много в следващите години.
Умът на всеки лъкатуши, така че недей веднага да правиш генерални изводи, о'кей?
Но ако винаги си имала проблеми със съсредоточаването; хронично дезорганизирана си и не постигаш желания ефект; а съучениците ти те подиграват за това, че си замаяна и отнесена в облаците, тогава защо не поговориш с училищната сестра или с психолог?
Всеки се отнася на моменти, но ако ти е трудно да оставаш на вярната честота, разбери защо - ДВРХ не е извинение за лошата работа в училище, но може да бъде обяснение.
И има лечение за това.
Риталинът (метилфенидат) съществува от 1937 г.
Дали се използва прекалено много в САЩ?
Някои казват "да".
Безброй други, между които много тийнейджъри и родители, казват, че когато се вземат правилно (без пристрастяване!), риталинът и други лекарства могат да предизвикат положителна промяна.
Какво да кажем за дислексията, най-честото разстройство, засягащо четенето, писането и правописа?
За дислектиците "отварям" може да изглежда като "отравям", "вол" като "лов", "б" като "д".
Може би си чула за трагично убития син на Бил Косби, който взе своя М.А. (Master of Arts - образователна степен в университета - б.пр.)от Колумбийския университет.
Години наред той бил ужасен и ужасно неосъществен ученик.
Той знаел, че провалът му не е негова грешка и че оценките му не отразяват усилията или интелигентността му.
Но не знаел защо е така.
Най-щастливият ден в живота ми - пише Енис Косби - беше, когато разбрах, че съм дислектик.
Надявам се, че нещата вървят достатъчно гладко при тебе и че не се нуждаеш от някаква намеса.
Но ако имаш ДВРХ или дислексия, или някакъв слухов или говорен проблем, или невропсихологично разстройство, или даже социална фобия, която пречи на изявата ти в училище, потърси съвет от професионалист.
Ако нещо те прави нещастна или неспособна, потърси помощ.
За съжаление някои деца с проблеми при овладяването на знанията употребяват наркотици, като спийд или кокаин, като опасен опит за самолечение.
Обади се на горещите линии, провери в библиотека или книжарница и прочети за трудности при ученето или за психологичните синдроми.
Потърси подкрепата на родител или възрастен приятел.
И продължавай да следиш за новаторски програми като Рийднет, която може да помогне на децата да четат и да се преборят напълно с необразоваността.
Може би мислиш, че за преодолямането на твоите проблеми с овладяването на знания е необходимо лечение, което не можеш да си позволиш.
Но цената да не правиш нищо е по-голяма и лечението може да бъде безплатно в твоето училище или покрито от застраховката на родителите ти.
Може би си суперученичка, но имаш приятел или член от семейството с учебни проблеми.
Казвала ли си някога: "Много бавно загряваш!" или "Чук, чук, има ли някой тук?", или "К'во направи, забрави си хапчетата?"
Надявам се, че не.
Химията на мозъка е даденост; безчувствеността - избор.
За повече информация се свържи с Националния център по смущенията в ученето - http://www.ncld.org.
Учителите: те не са в училище само заради парите.
Гласувай им доверие.
Много учители обичат предметите си и могат да ти предложат свят от знания, учение, напътствия и приятелство.
Но учителите, както и учениците, биват всякакви - можеш да попаднеш на голям досадник или на учител, който никога не се престава да те сравнява с брилянтната ти по-голяма сестра.
Имах учител по история, който не спираше да дрънка, но не казваше нищо важно.
Той гледаше втренчено в стената, докато от устата му се изливаше монотонен поток от думи.
Показваше ни филм за инките в понеделник; в петък ни съобщаваше, че ще ни покаже филм за инките.
Гледахме филма отново.
И пак.
Той знаеше, че е разсеян, но това само влошаваше нещата.
"Не съм ви давал този тест досега, нали?" - питаше той по време на изпитите.
Да, да!
Правихме го вчера - лъжехме всички заедно.
Много от нас разчитаха през неговия час да си напишат домашното по математика.
Сега обаче бих искала да знам повече за Първата световна война!
Имаш ли неприятности с някого от учителите си?
Запитай се дали си "нарочена".
Може би учителят ти нежно нарича всеки "дръвче".
Ама че лесовъд!
Или може би е строг с тебе, защото си била шумна и неуважителна, или те е хванал да преписваш, или да пишеш бележки.
Или може би те вдига често, защото разчита, че ти знаеш отговора.
Или пък би искал да не казваш "ъ-ъ-ъ" и "нали" на всеки три секунди.
Ако чувстваш, че специално ти си третирана нечестно, опитай да се справяш възможно най-добре или поговори с учителя си насаме.
Не питай: "Защо винаги се заяждате с мене?".
Би могла да кажеш: "Наистина се опитвам, но чувствам, че все още мислите за мене като за клоуна на класа, който бях миналата година".
Пораснала съм оттогава.
Повечето учители ще са поласкани, че идваш да говориш с тях и ще направят усилие да прпеценят работата и действията ти в нова светлина.
Така че поговори, ако мислиш, че не заслужаваш 10 точки по-малко, защото си написала неправилно думата мир (peace на англ.)като парче (piece).
Аз даже съм ляла сълзи пред няколко учители и въпреки че ми беше неудобно, оцелях.
Какво да правиш, ако учителят ти изисква прекалено много?
Ако мистър Кастел те задължава да възпроизведеш на изпит точно думите му, както той ги е казал, когато защитаваш своя собствена идея?
Обсъди въпроса предпазливо - с родителите си, с директора или с училищния съветник.
Пренебрегва ли твоя пол училището ти?
В статия на Американската асоциация на университетските жени - "Как училищата ощетяват момичетата" - се казва, че в училище момичетата получават по-малко внимание от момчетата.
Ако момчетата искат да кажат нещо, учителите ги изслушват, а ако момичетата искат да кажат нещо, учителите често ги карат първо да вдигнат ръка.
Не е ли жалко?
Пропастта между половете все още зее и в математиката, и в други точни науки, но много учители не правят достатъчно, за да окуражат момичетата в избора им на техническа или научна кариера.
Ако се чувстваш затруднена от подобни пристрастия на учители, можеш да поговориш със своя или с друг учител, или с училищния съветник, с директора или с класния ръководител.
Глава IХ от Образователните поправки забранява половата дискриминация в училищата, които получават федерални средства.
Ако мислиш, че училището ти, например, дава повече пари за момчешкия футбол, отколкото за момичешкия хокей на трева, или отделя повече място на трофеите в момчешките спортове, отколкото в момичешките, можеш да говориш и за това.
Според Опра Уинфри: "Съвършенството е най-добрият начин да спреш расизма и сексизма".
Някои учители безогледно фаворизират момичета или момчета.
Ако някой учител те подценява, опитай да се мотивираш, като учиш повече и се чувстваш по-сигурна.
Но не допускай това да те завладее напълно и да ти причинява огромно напрежение, за да изкараш отлична оценка всеки път.
Проблем може да бъде ситуацията, в която учителят открито дава душа за тебе, а ако други ученици, чувствайки се пренебрегнати, те дразнят или те наричат натегачка.
Виж, ако искрено харесваш мистър Улънбърг, защото е вдъхновяващ, това е чудесно.
Но ако се подмазваш, защото се надяваш, че ще ти пише висока оценка, или се сприятеляваш с учителите, а се отчуждаваш от другите като тебе, кой може да вини съучениците ти за възмущението им?
Натъкнах се на тази бележка в един от старите ми дневници: "Знаеш ли кого презирам и в червата си?".
Мира!
Тя е жалка.
Тя е голям мозък и любимка на всеки учител, но не чувствам никаква завист - просто отвращение.
Сега мога да призная, че вероятно съм завиждала малко, но ако Мира беше толкова приятелски настроена към учениците, колкото към учителите, тя и аз може би щяхме да бъдем приятелки.
Ами влюбванията?
В пети клас аз бях влюбена в няколко учители и гледах с уважение няколко учителки.
Здравословно е да имаш модели за подражание освен родителите си и е добре да си влюбена - въпреки че аз не бих го показвала пред всички.
Да си влюбена в учител, както в певец или актьор, е доста сигурен начин да се почувстваш романтично.
Това дори може да ти даде енергия в иначе скучното учебно всекидневие.
В девети клас се влюбих в учителя по биология.
Можех да живея с това - докато не признах на майка си, която в Деня на бащата го попита дали е женен.
Можете ли да си представите?
Когато той се пошегува с мене на следващия ден, едва не умрях.
За щастие скоро след това ми стана по-интересно да излизам със студенти по биология.
Невинното влюбване може да стане вредно, ако някой учител се опитва да го използва, като се обвърже сексуално с ученичка.
Не признавай за любовта си пред учителя (това те поставя в неловко положение).
Повечето учители биха приели твоето възхищение и не биха имали никакво намерение да позволят на приятелството ви да излезе извън контрол.
Но във всеки камион с пъпеши няколко се оказват изгнили.
И въпреки че сексът с малолетни според закона е изнасилване, някои учители излагат на опасност работата и достойнството си, за да се възползват от млади жени.
Ти, скъпа моя, си стръв за затвора.
Ако някога бъдеш жертва на сексуален тормоз - например ако учителят каже, че ще ти повиши оценката или ще ти напише блестящи препоръки в замяна на сексуална услуга - съобщи за инцидента на член от семейството, училищния психолог, директора или класния.
Чувстваш се притеснена не от учители, а от ученици?
Ако момчета правят постоянно унизителни и нежелани коментари или жестове, които тезатрудняват да вършиш работата си, това е сексуален тормоз.
Кажи: "Не ми говори така!" или "Ще те обадя, ако ме пипнеш още веднъж!"
Пази записа (ако има такъв) на натрапчивото и оскърбително държане, за да имаш доказателства, когато говориш с психолога или директора.
Забележка: някои училища реагират много по-бързо от други.
Последни думи за учителите.
Скучният учител може да отнеме удоволствието от курса по модерно кино.
Страхотният учител може да направи всеки предмет увлекателен.
В поготвителните класове записах курс по испански, който започваше в 8,30 ч. сутринта и ще повярвате ли, че Хесус Фернандес направи така, че да се чувствам абсолютно задължена да го посещавам?
От друга страна, не започвай да мразиш компютрите, само защото мразиш учителя по компютри.
В гимназията може да нямаш възможността да избираш учители, но ако я имаш, хвани се за нея.
Ако учителите по френски са ужасни, а учителите по испански са чудесни и ти се чудиш кого да избереш, избери учителя по испански.
Ако можеш да избираш факултативно и всеки обича мистър Стаут, запиши неговия курс - дори ако за тебе археологията не е нищо друго освен дупка в земята.
Добри филми за незабравим учители, които можеш да гледаш: "Обществото на мъртвите поети"; "Стани и кажи"; "На учителя с любов"; "Довиждане, мистър Чипс"; "Облегни се на мен"; "Джунглата на черната дъска", "Ловът на хартия", "Опусът на мистър Холанд"; и защо не - "Матилда".
Кога имаш нужда от промяна?
Никаква почивка?
Отвратена от училище?
Някои ученици, също като батериите, трябва да бъдат презареждани от време на време.
Какво можеш да направиш, за да двъхнеш живот на образованието си?
Много.
Пътувай, сменяй училища, планирай необикновено лято, карай курс в местния колеж, разнообрази всекидневието си.
Не всеки има търпение да получи диплома от гимназията.
Хиляди деца напускат училище всяка година.
За всички гимназии в САЩ това се случва средно на всеки пети ученик.
Процентът е по-висок при смятаните за "рискови" групи: деца от семейства с ниски доходи или с един родител, или от някои малцинства.
При испаноезичните процентът достига до 32.
От друга страна, процентът на неуспелите чернокожи ученици е наполовина по-малък, отколкото е бил през 1970 г.
Първо, отпадането може да изглежда като добър ход.
Ще правиш големи пари, като продаваш или опаковаш кутии.
Но какво ще стане, когато поискаш да опиташ по-предизвикателна работа, да срещаш нови хора, да правиш повече пари?
Тъй като повечето длъжности изискват диплома, ти можеш да останеш на сухо.
Изследванията показват, че завършилите гимназия печелят хиляди долари повече средно всеки месец, отколкото отпадналите.
Завършилите колеж често печелят над 1000 долара повече всеки месец.
Но ние не говорим само за пари.
Да нямаш диплома, може да подкопае самочувствието ти.
А образованието отваря врати и те научава да стреляш високо.
Разбира се, че е страхотно да продаваш джинси през лятото, но наистина ли искаш да правиш това завинаги?
Даже ако си бременна или имаш семейни проблеми, помисли още веднъж, преди да се откажеш.
Изследване на института "Луис Харис" откри, че от жените, завършили колеж, 95% са казали, че нещата вървят доста добре, докато при незавършилите гимназия такъв отговор са дали само 3%.
Замисляш се, нали?
Ако напуснеш гимназия сега, можеш да се върнеш по-късно, но ще ти бъде много по-трудно.
Ще трябва да посещаваш вечерно училище с хора на различни възрасти и може да имаш проблем да свикнеш да учиш дисциплинирано, след като години си била далеч от книгите.
Дори ако покриеш теста GED (Браво!), това не не струва колкото дипломата от гимназия.
Някои нетърпеливи ученици напускат, за да станат певци, актьори, модели, атлети или предприемачи.
Но ако мечтите им не се осъществят?
В определена степен това е разбираемо.
Не се самозалъгвай.
Близо 77% от американците над 25 години имат най-малко гимназиална диплома.
Напускането на училище не е единственият начин да разнообразиш живота си.
През третата година започна да не ме свърта в гимназията.
Учех в същото масово училище от седми клас и бях убедена, че вече имам най-добрите учители и съм избрала най-добрите курсове.
Брат ми Марк беше в колеж, а брат ми Ерик и гаджето ми бяха на път да влязат в колежа.
Притеснявах се, че всичко, към което трябваше да се стремя, беше задаващата се четвърта учебна година.
Тогава майка ми откри примамлива обява за учебна година в чужбина (Академия "Филипс", Андовър, Масачузетс) - малка програма, която даваше възможност на десетки ученици от масови и частни училища да учат във Франция, Испания или Китай през тяхната трета или четвърта година в гимназията.
Явих се, бях приета и прекарах четвъртата си гимназиална година във френско семейство.
Беше скъпо, но четири от курсовете се зачитаха в колежа, така че компенсирах парите.
Беше трудно, но занятията при истински френски учители и професори от Ексетър и Андовър улесниха влизането ми в колежа.
Най-вече, беше чудесно.
Страхотно!
Ако искаш да пътуваш през лятото или по време на учебната година, горещо (горещо!)ти го препоръчвам.
Тийнейджърите могат да пътуват по-лесно от възрастните, защото имат повече време, могат да уредят пребиваване в семейства и могат да печелят допълнително.
Да се потопиш в атмосферата на една страна, е чудесен начин да пораснеш.
Докосваш се непосредствено до друга култура.
Знанията ти по история стават изведнъж по-живи.
Далеч от семейството и старите приятели ставаш по-незивисима.
И тъй като се срещаш с други национални стойности, преосмисляш и придобиваш по-широко разбиране за собствените си виждания и произход.
Поговори с училищния съветник за възможностите за пътуване.
Твоят местен Ротари клуб вероятно има контакти с дружества за образование в чужбина.
Или се обади на организации за обмен на образователни програми за 15-18-годишни.
Получих 500 долара стипендия от търговско предприятие и прекарах "домашно лято" с очарователно фермерско семейство в Южна Франция, където оцелях без топла вода, без вътрешна тоалетна, без английски.
Оцелях?
Беше страхотно!
Помагах при ваксинирането на овцете, събирах охлюви, косях сено, хранех зайци...
Ако искаш да изследваш Франция, Кения или Япония, свържи се с организациите, които ще ти помогнат.
Какво да правиш, ако оценките ти са били посредствени и не мислиш, че ще бъдеш приета в тези програми (да не говорим за стипендия)?
Искаш да изработиш свой собствен маршрут?
Започни работа през лятото.
Може би това, което ти трябва, е вълнуващо лято, по-точно огромна промяна в твоята академична пътека.
Познаваш ли някого, който познава някого, който познава чуждестранно семейство?
Вероятно можеш да уредиш да живееш в чужбина и да бъдеш помощничка на майката в семейството.
След това, ако искаш да се върнеш към училището с доверие, позволи на Айфеловата кула или на Ватикана да бъдат твоят стимул да повишиш оценките си.
Светът е безкраен!
Сега, когато съм омъжена и имам две дъщери, както и професионални задължения, за мене ще бъде почти невъзможно да планирам лято в чужбина, още по-малко цяла година.
Но ти можеш да го направиш.
Дали няколко седмици катерене по скалите или каране на колело през лятото биха ти допаднали?
Потърси програми за екскурзионно летуване - по Инернет или в училищната билиотека.
Ако не можеш да учиш още една година в същото училище, но не си готова за нещо толкова драматично като отпадане или заминаване?
Прехвърли се в друго училище, масово или частно.
Частните училища са скъпи.
Например за "Ема Уилард" или "Дийрфийлд" годишната такса е над 20 000 долара.
Обаче съществуват финансови облекчения; дори семейства със средни доходи могат да получат и 10 000долара отстъпка.
Кандидатстването в частно училище може да бъде също толкова сложно, колкото кандидатстването в колеж, така че ако това е твоят избор, прочети следващата глава.
Не отивай в частно училище само за да увеличиш шансовете си да влезеш в добър колеж.
Възможностите ти да получиш добро образование и да се разгърнеш интелектуално ще нараснат, но между учениците от частните училища сървнованието за колеж с "име" е жестоко.
Вместо да бъдеш блестящата звезда на твоето масово училище и единствената, която кандидатства за Принстън, можеш да откриеш, че си още една кандидатка сред десетки от частното училище.
Все още искаш да отидеш в друго училище?
Първо го посети, за да бъдеш сигурна, че предлага нещо, което го няма в твоето училище, без значение дали това означава по-добри условия за спорт и изкуства или по-добра учебна атмосфера.
Би ли искала да запишеш по-трудни курсове, да отговаряш на по-високи изисквания, да носиш униформа, както може би ще ти се наложи?
Ако е така, лансирай идеята пред родителите си.
Би ли се чувствала удобно да преминеш от съвместно обучение на деца от двата пола към девическо училище?
Аз учех в смесено училище през цялото време, но някои харесват девическите училища, защото дават на момичетата шанс да усвоят всички лидерски позиции и да учат, без да бъдат разсейвани от момчета.
Девическите училища често успяват по-добре от смесените да формират отношение към женските въпроси, депресията, дискриминацията, насилието.
Въпреки това, ако отидеш в девическо училище, и особено ако нямаш братя, опитай да се присъединиш към спортна или театрална група, към проект в сферата на обществените услуги, религиозна общност или иди в смесен лагер, за да се срещаш с момчета.
Момчетата са половината от популацията и е важно да се чувстваш удобно с тях - не заплашена, не склонна към флирт, не срамежлива, просто удобно.
Децата, които се обучават в частни училища, също имат нужда да се "поразтъпчат" с момчета, момичета, съседи, спортни отбори.
Вместо да се местиш в друго училище, смесено или не, не е ли по-добре да подобриш нещата в твоето?
Включи се в ученическия съвет и се бори за промени.
Раздвижи някоя група, която е станала досадна.
Запиши се за нови незадължителни предмети, спортове, извънкласни дейности.
Какво ще кажеш за уроци по пеене, танци, изработване на годишник, шах, доброволка в кухня за бедни?
Или притисни администраторите да организират семинар по проблемите на околната среда или семейството.
Искаш да подобриш испанския си?
Започни с разговор-упражнение веднъж в седмицата по обяд и уведоми всички желаещи cuando (кога) и donde (къде) ще се събирате.
Или организирай дискусия на тема оцеляване след развод или каквото те интересува.
Какво да правиш, ако през последната учебна година родителите ти се местят, а ти не искаш да ходиш в друго училище?
Виж дали не можеш да уредиш оставането си при роднини или при най-добрата си приятелка.
Какво да правиш, ако си удивителна музикантка и си готова да се посветиш на това, даже с риск да ограничиш избора си?
Кандидатствай в музикално училище.
Познавам актьор, напуснал масовото училище след девети клас, за да отиде в училище по изкуства.
Той получи гимназиална диплома, но имаше възможност да посвети много време на таланта си и да се среща с хора със същите стремежи.
Струва си да проучиш фирмени училища, производствени училища, професионални училища и колежите с ранен прием, както и програмите за професионално образование, предлагани от някои училища.
Консултирай се с училищния съветник или с билиотекар, или провери в информационната мрежа.
Ако искаш да пропуснеш четвъртата си година, оценките ти са високи и разчиташ на себе си, адаптираш се бързо, помисли за възможността да постъпиш в колеж по-рано.
Питаш се колко ли е тежко в колежа и дали си готова за един наистина тежък курс?
Посети един или два часа в местния университет след училище.
Или изкарай лятна програма в подготвително училище - като "Дана Хол", или в колеж - като Роуд Айлънд скуул ъф дизайн, Сиракуза, университета в Джорджтаун, Северозападния университет или университета в Пенсилвания.
За повече идеи иди в библиотеката или в книжарницата и провери "Наръчник на Питърсън за възможности през лятото за деца и тийнейджъри".
Хвърли и един поглед на "Най-нов наръчник за ученическите конкурси, 7 - 12 клас".
Ако все още не се чувстваш готова за колежа, кандидатствай за отложено приемане, вземи гимназиалната си диплома и си дай почивка.
Някои ученици извличат полза от една година в Истинския Свят.
Мнозина си намират редовна работа, печелят пари, осъзнават, че не биха искали цял живот да бършат маси и започват да приемат и ценят образованието.
Други работят безплатно или на непривлекателни длъжности, които им помагат да определят интересите си за бъдеща кариера.
Можеш също да прекараш допълнително година в частно училище, за да се подготвиш академично по-добре за колеж.
Или да попътуваш и да се подготвиш в емоционално отношение.
Родителите ти може да се мръщят, но ако се чувстваш под натиск и не искаш да ходиш от гимназия в колеж без почивка, няма нужда да го правиш.
Проучи алтернативите.
Мисли както за непосредствените, така и за дългосрочните си цели.
Не се претоварвай.
Не участваш в състезание, в което дипломата е финалът.
Колежът: избери и бъди избрана.
Марк Твен, който не е завършил основно училище, е казал: "Никога не съм позволявал на училището да се меси в образованието ми".
Съгласна съм, че знания се натрупват извън класната стая.
И свалям шапка на всички съвършени хора, които никога не са извлекли полза от четири години в колежа - от Хенри Форд, Томас Едисън, Елинър Рузвелт до Ейбрахам Линкълн и баща ми.
Въпреки това мисля, че да продължиш официалното си образование, означава да се възползваш от полезна привилегия.
Може би в твоя квартал почти всеки отива в колеж или почти никой не го прави.
Над 60% от завършилите гимназия в САЩ отиват в колеж.
Преди години жените не са имали право на образование в колеж.
Едва през 1837 г. е било разрешено на жена да завърши американски университет.
Днес, тъй като само около един на пет американци на 25 или повече години има диплома от колеж, този лист хартия все още има значение при търсенето на работа.
Този лист не гарантира незабавно доходна служба, но увеличава възможностите и ще те улесни при намирането на работа.
Освен това, кариерата настрана, времето в колежа е ценно с това, че израстваш.
Имаш целия си живот да печелиш пари и да бъдеш домакиня, но твърде малко време да се посветиш изцяло на разширяването на умствения си кръгозор.
И може да бъде невероятно забавно да срещаш млади мъже и жени, които се интересуват от същите неща като тебе, независимо дали това са филми, морска биология, психология, немски език, медицина или графичен дизайн.
Ако искаш да отидеш в колеж, помни, че комисиите по приема пресяват златото, така че работата ти трябва да блести.
Мисли отрано.
Това не означава, че трябва да посветиш четирите години в гимназията на подготовка за следващите четири.
Но ако си впечатляваща само в 12. клас, това може да не впечатли училището, което си избрала.
Внимавай за онова, което повечето комисии по приема изискват: оценки, извънкласни дейности, препоръки, есета, интервюта.
Те разглеждат подробно досиетата от първите години и изучават характеристиките на първокурсниците, второкурсниците и третокурсниците, като търсят разнообразието от интереси и конкретното влечение или занимание.
Включи се в сериозни, а не разводнени курсове и работи упорито.
Най-взискателните колежи изискват три години математика, четири години английски, две или три години история, природни науки и чужд език.
Ако си се справила добре в някой курс, който няма да записваш по-нататък (американска история, физика), яви се на SATII (Тестове по предмети, наречени тестове на постижението) веднага след приключването на съответния курс - не две години по-късно.
Ако се справяш добре с тестовете за напреднали - АРТ, може да успееш да впечатлиш академичните светила, да се включиш във въвеждащи курсове в колеж и дори да набереш кредитни точки.
Всеки завършен курс по някаква учебна дисциплина в американските колежи носи определен брой кредитни точки.
Сборът от точките определя достигнатата степен на образование.(Б.пр.)
Какво още за другите национални, стандартизирани тестове?
Много второкурсници и третокурсници се явяват на PSAT(Предварителни оценъчни тестове), резултатите от които се изчисляват по скала от 20 до 80 точки.
PSAT служи като подготовка за SAT и ти помага да определиш къде си (средното ниво е 50 точки).
PSAT не се изисква за постъпване в колеж, но остава в досието ти.
Ако издържиш PSAT, добиваш необходимите качества да заслужиш стипендия - някои колежи може да започнат да се свързват с тебе.
Много гимназии предлагат подготвителни часове, обикновено безплатни, за SAT и ACТ.
ACT е тест, популярен в западните и северозападните щати, и се изчислява по скала от 1 до 36 точки; средното равнище е над 20.
Всяка година 1 800 000 ученици покриват тричасовия SAT 1: мотивиращ тест.
Състои се от два раздела: устен и математика, всеки от които съдържа две 30-минутни части и една по-дълга част.
(Може дори да се изпотиш по време на "експерименталната част").
Всеки раздел се изчислява по скала от 200 до 800 точки, така че средният брой точки е 500 (над 430).
Как да се подготвиш за първите си изпити?
Можеш да намериш съвети и примерни изпити в работни тетрадки и софтуер като Road Trip for the SAT/ACT.
Подготвителни програми като Kaplan и Princeton Review са скъпи, но ефективни.
Най-добрият уеб сайт за това е www.kaplan.com.
Добър е и www.collegeboard.org.
Важно е да знаеш какво те очаква, преди да седнеш с наострен молив N2.
Например в устния раздел на SAT 1 ще трябва да намериш аналогии и да довършиш изречения, а при четене с разбиране ще направиш по-добре, ако научиш въпросите, преди да се заровиш в текста.
За раздела по математика можеш да носиш калкулатор и ще има въпроси "попълни-в-празните-места", също както "избери-верния-отговор".
Експертите по SAT 1 препоръчват да се успокоиш, да посочваш правилния отговор мотивирано, а не произволно, и внимателно да попълваш листа за отговори.
В бъдеще вместо лист за отговори, тестовете могат да бъдат осъвременени и компютризирани, така че всеки ученик да има клавиатура и въпросите да стават все по-трудни - докато се даде грешен отговор.
Не можеш да анулираш резултата си от SAT1, след като веднъж е записан, но можеш да пребориш теста в рамките на четири дни, като се явиш отново и издържиш успешно изпита.
Около половината от учениците се явяват на SAT1 повторно.
Две трети от тях подобряват резултата си, а останалата една трета се справя по-зле.
Колежите обикновено взимат под внимание най-високите резултати.
Ако планираш да вземеш изпита от втория път, обади се на Образователни тестови услуги, за да помолиш да купиш копие от първия си SAT1.
Прегледай го и виж къде си сгрешила - след това наваксай пропуснатото.
Знаеше ли, че когато някои колежи съобщават резултатите от SAT1 на своите ученици, всъщност те съобщават средноаритметичния резултат, а не резултата, достатъчен за приемане.
С други думи, резултатите на много ученици са по-ниски от средния резултат, и ако твоят също е такъв, но всичко останало в досието ти впечатлява, можеш да бъдеш приета, защото колежът има намерение, например, да разшири оркестъра си, да засили баскетболния отбор, да зарадва своите бивши възпитаници или да постигне по-голямо разнообразие.
Ако си атлетка, флейтистка, дъщеря на възпитаник или спонсор на колежа, ако си чужденка или ескимос, виж дали не можеш да накараш това да заработи в твоя полза.
И така, опитваш се да се справяш с трудни курсове и стандартизирани тестове.
Какво друго можеш да направиш?
Насочи енергията си в различини посоки.
Аз не мисля, че би избрала някаква дейност, просто защото това ще изглежда добре в молбата ти - сега е моментът да задоволяваш интереси и да разшириш хоризонтите си.
Ако единствената причина да се присъединиш към музикална група, да водиш кампания за рециклиране, да бъдеш касиер на класа или да събираш одеала за бездомните или средства за пострадали при наводнения е да впечатлиш академичните светила, това все още няма да те отдалечи от лениво прекарваните следобеди и лета.
Намери си работа, обади се на гореща линия, отиди в музикален лагер, учи деца да четат, работи за опазване на околната среда или изкарай курс в близък колеж.
Направи го за себе си - тук и сега, и за своето бъдеще.
И накрая, насочи се към учителите, които харесваш най-много.
Учител, с когото се разбираш добре, ще се съгласи да работите в извънкласно време и по-късно ще ти даде блестящи препоръки.
При равни условия това може да бъде решаващо.
Проучи финансовите възможности, които ти се тредлагат.
Да, колежът е скъп.
Стая, бюро, книги и образование в частните колежи може да излязат около 20 000 долара.
В най-скъпоплатените частни колежи (като "Бенингтън" и "Сара Лоренс") таксите могат да бъдат над 30 000 долара годишно.
Дори щатските училища (като университета във Върмънт или Калифорнийския в Сан Диего) могат да струват 10 000 долара за учениците от щата.
Но таксите обикновено не са толкова високи.
Годишната такса е средно около 3000 долара.
Стаята и бюрото струват допълнителни 5000 долара всяка година.
И седем от десет ученици отиват в държавни колежи.
Потърси информация за финансова помощ по Интернет.
Или се консултирай с училищния съветник или с библиотекаря за дългосрочните студентски заеми и помощи за социално слаби и за висок успех както и за стипендии, субсидии, програми на колежите за работа по време на следване и за почасова работа.
Заделени са много средства за финансова помощ и много студенти не плащат пълна такса.
Родителите ти могат да попълнят молба за федерална ученическа помощ и да я подадат през януари на четвъртата ти година.
Обади се и в Информационния център за федерална ученическа финансова помощ, за да проучиш условията за заемите.
Помоли определени колежи да ти изпратят техните специални бланки с молби за финансова помощ.
Някои училища имат богати фондации; Масачузетският технологичен институт например има над един милиард долара.
Други могат понякога да отпускат определени суми, защото са получили големи дарения: Робър Уудруф, шефът на Кока кола, дари 105 милиона долара на "Емъри", а Бил Косби даде много милиони на "Спелман".
Клубове, граждански формирования, фондации и компании също могат да предложат пари.
Говори с родителите си да помолят в отделите за хуманитарни средства в компаниите, където работят.
Ученици, издържали успешно PSAT, могат да получат пари от награден фонд чрез "Национални стипендии за успех".
Ако си блестяща ученичка и искаш да станеш учителка, помоли за Програмата за учителски стипендии на Пол Дъглас - може да става въпрос за 5000 долара на година.
Потърси в библиотеката на колежа литература или компютърна информация за финансова помощ.
Научи повече за "екзотичните" стипендии.
Някои необикновени източници на помощ предлагат стипендии на стъклолеяри, на фермери, които отглеждат прасета, или на потомци на изключителни семейства.
Ако живееш в Джорджия и семейството ти има годишен доход, по-малък от 100 000 долара, а ти имаш среден успех 3,00 (по американската скала - б.пр.), можеш да посещаваш безплатно Обществения институт в Джорджия.
През 1981 г.
Юджийн Ланг основа фондация "Аз имам мечта", която се разрасна и плати образованието на много деца в неравностойно положение.
За да научиш повече за "изстраданите" стипендии, провери "Книга за стипендиите".
Търсиш спортна стипендия?
Спортисти-тийнейджъри се награждават с хиляди милиони долари - престижен подарък, който не трябва да връщат!
Вероятно ще ти трябва комбиниран SAT1 резултат от 820 точки, за да бъдеш подходяща за спортна стипендия.
Повечето колежи не позволяват на обстоятелството, че получаваш помощ, да повлияе на решенията им - те искат ученици от различни икономически слоеве.
Надявам се, не смяташ, че всеки в "Айвис" е богат?
Помисли отново.
Почти 60% от учещите в "Айви Лийг" получават някаква финансова помощ.
Дори през 1807 г., когато "Дартмаут" струвал само 20 долара на година, 33 от 39 четвъртокурсници, които са завършили, го дължат на парите на колежа.
Най-лесно ще получиш финансова подкрепа, ако подадеш молба по-рано и посочиш изрично, че се нуждаеш от средства.
Ако имаш братя или сестри в колежа, подчертай го!
Училищата ще искат да знаят колко може да си позволи семейството ти, преди да ти предложат "пакет".
Избери най-добрия вариант.
Дар или заем предлагат?
За една или за повече години?
В какви срокове трябва да върнеш сумата?
Ако едно училище ти предлага пари, а ти предпочиташ друго училище, сравни офертите.
Някои училища набират ученици активно и настойчиво.
Аз спестих един пълен учебен семестър, като превръщах моите резултати от теста за напреднали (АРТ) в заверка за завършен курс в колежа и взех диплома за три години и половина.
АР курсовете могат да те освободят от задължителните курсове в колежа и/или да ти спестят хиляди долари.
Много ученици избират да учат повече от четири години, вероятно за да използват времето между сроковете, за да печелят пари за образованието си.
Ти също можеш да спестиш пари, като живееш вкъщи или извън университетския комплекс.
Според изследване на американското Министерство на образованието почти 30% от незавършилите живеят с родителите си.
Какво?
Спечелила си от лотарията?
Забрави молбите за помощ и наеми елегантен (и почтен, моля) колежански консултант, за да ти помогне да стигнеш там, където отиваш.
Определи колежите, които ти харесват най-много.
Можеш да избираш от около 3000 в Щатите.
Искаш да отидеш близо или далеч?
На юг или на север?
В град или село?
Искаш училището да е голямо или малко?
Две- или четиригодишно?
Частно или масово?
Смесено или девическо?
Трябва ли да има силен факултет по английски или по физика?
Братства или сестринства (мъжки или женски клубове в университет или колеж - б.пр.)?
Религиозно ориентирано?
Ако сега посещаваш малко девическо подготвително училище, наистина ли искаш да отидеш в малък девически колеж?
Какво има значение за тебе?
Не отивай някъде, защото приятелите и гаджетата ти кандидатстват там.
Колежът е твоята възможност да посрещнеш предизвикателствата сама.
Приятелствата и истинската любов могат да устоят на раздяла, но ако ги последваш в училище, което не ти подхожда, можеш да завършиш, негодувайки срещу гаджето си (или вече бившето си гадже!).
Посещавай информационния офис в гимназията, където учиш, или библиотеката; присъствай на изложенията на колежите, гледай видеопътеводителите за колежи, прелиствай домашните страници и прави виртуални разходки из университетския комплекс и сред студентската общност.
Щракни www.nyu.edu за кратки сведения или www.collegeview.com за основна интерактивна информация.
Купи си справочници като "Най-добрите колежи в Америка" или справочниците на Фиске или Питърсън.
В тях се описва атмосферата в съответния колеж; посочва се колко първокурсници са преминали във втори курс (95%?, 50%?), както и броя на студентите във факултетите, съотношението младежи - девойки, процентът на учениците от малцинствата и на получилите финансова помощ.
Наръчниците отразяват и средните резултати от ACT и SAT, числеността на класовете, по-популярните абсолвенти и статистиката колко кандидатстват и колко ще бъдат приети всяка година.
В тях се предлага информация за крайните срокове и откъде би могла да получиш стандартна молба и каталог.
Училищата обичат да изпращата брошури, които показват привлекателни ученици, играещи фрисби; весели професори, водещи задълбочени дискусии, и потънали в бръшлян сгради, облени от слънчеви лъчи.
Самото кандидатстване в колеж изисква много време и няколко двайсетачки, така че взимай решения внимателно.
Знаеш ли, че университетът в Индиана е пристан за музиканти?
Че "Тъфтс" има езикови къщи?
Че колежът в Колорадо предлага програми с интензивни курсове?
Че можеш да специализираш моден дизайн в "Парсънс"?
Че Мидълбъри има собствена ски-писта и програма, която ти позволява да прекараш третата учебна година в Москва?
Че "Йейл" има официален период на сравняване, през който можеш да изпробваш класовете за седмица, преди да решиш кой да избереш?
Знаеш ли, че някои училища, като Уилям Смит, имат по-малко от 1000 ученици, докато други, като университета в Минесота, имат над 50 000.
Знаеш ли, че що се отнася до антропология, не можеш да победиш университета в Мичиган, а университетът в Чикаго е най-добър за религиозни науки?
Все още търсиш начини да намалиш разходите?
"Макгил" в Канада е добро училище, по-евтино от повечето американски колежи.
И можеш да спестиш хиляди (хиляди!), като отидеш в страхотно щатско училище, дори ако живееш извън щата.
Обърни внимание на "Уилям и Мери", университета във Вирджиния, университета в Уискънсин, Калифорнийския университет в Бъркли, SUNY в Бингамтън или Нов колеж към университета Южна Флорида.
Сравни различни колежи.
Ограничила си избора си.
И дълбоко в себе си знаеш, че вероятно ще се забавляваш и ще получиш страхотно образование където и да е.
Но как да избереш между "Станфърд" и Кал Тек?
Кениън и Джорджтаун?
"Агнес Скот" и "Дрейк"?
"Колби" и "Колгейт"?
"Уитман" и "Уустър"?
"Бейтс" и "Бъкнъл"?
Продължавай да четеш и се опитай да се срещаш с вече завършили студенти.
Ако е възможно, разходи се до университетския комплекс, докато тече сесия, може би през уикенда или през пролетната ваканция на третата ти година.
Иди сама, със семейството си или с приятели.
Записвай си или прави снимки, за да не объркаш спомените си.
"Посети" отново кампуса в Интернет.
Да се разхождаш из колежа за първи път, е едновременно познавателно и ободряващо.
Приятелски настроени ли са учениците?
Хубав ли е кампусът?
Вкусна ли е храната?
Харесваш ли библиотеките?
Чувстваш ли, че мястото ще ти пасне?
Питай учениците какво харесват и какво не в училището.
Разбира се, че са доволни, но равнодушни ли са или го превъзнасят?
Ако можеш, преспи една нощ, за да добиеш възможно най-добрата представа за Суортмор или Тулан.
Дори ако нямаш приятел в колежа, когото да посетиш в колежа може да има програма за достъп, която да те настани като гост в ученическа стая за ден или за уикенд.
Опаковай джинси, спален чувал и благодарствен подарък (шоколад), и ако не харесаш училището, запази оплакванията за родителите си, тъй като твоята щедра домакиня вероятно се гордее с колежа си.
Проведи интервю.
Интервютата обикновено са по желание, но ако се представиш добре, това е чудесна възможност за тебе да научиш повече за училището и училището да научи повече за тебе.
Ако се готвиш да посетиш някой колеж, уговори си предварително интервю.
Ако не, уреди си интервю в твоето училище или с местен възпитаник на колежа, който работи като негов представител.
Кажи на доброжелателните си родители да те пуснат да отидеш сама.
И се опитвай да не насрочваш първото си интервю с първия избран колеж; натрупай малко практика преди това.
Не позволявай на впечатленията от интервюто да повлияят прекалено много на впечатленията ти от училището.
Когато посетих Харвард, беше дъждовен ден и човекът, който ме интервюираше, беше мрачен.
Така че не кандидатствах.
Когато посетих Йейл, беше слънчев ден и човекът, който ме интервюираше, беше очарователен.
Отидох в Йейл и много ми хареса, но работата е там, че не трябваше да позволявам на времето през деня или на нечие настроение да повлияе върху решенията ми.
Как да се подготвиш за типичното 20- или 30-минутно интервю?
Облечи се спретнато и достатъчно официално, прочети нещо за университета, пристигни рано и бъди възможно най-уравновесена и уверена в себе си, очевиден и приятен лидер.
Успокой се!
Не те интервюират по телевизията!
Помисли за бъдещите въпроси.
Ако искаш да станеш лекарка, не питай колко ще бъдат приети в медицинското училище, защото отговорът е в училищния каталог.
Вместо това попитай какво е работното време на лабораториите и дали е възможно да ги разгледаш.
Попитай за ролята на студентските братства.
Или за ученическия живот във и извън кампуса.
Или за сигурността.
Или за програмите за образование в чужбина.
Или за работа по време на следването.
Или каквото те интересува.
Бъди готова и да отговаряш на въпроси.
Той или тя може да те попита защо искаш да посещаваш "Браун" или "Бригам Йънг".
Бъди ентусиазирана!
Други възможни въпроси: Къде другаде ще кандидатстваш?
Какви извънкласни дейности ти допадат най-много?
Какви са недостатъците ти?
Какво можеш да предложиш на училището?
Това е важно!
Ако те попитат дали си се занимавала с обществена работа, а ти не си, но възнамеряваш, не казвай просто "не".
Кажи нещо като: "След ученето, плувния отбор, свиренето на цигулка и работата в копирния магазин нямам много свободно време, но планирам да кандидатствам в ASPCA това лято".
Това ще им скрие шайбата!
Интервюто предлага шанс да обясниш защо оценките ти напоследък падат стремглаво (преместила си се, била си болна, родителите ти са се разделили) и да попиташ (освен ако си такава пъзла, каквато бях аз): "Ще ме окуражите ли да кандидатствам?".
Изтъквай достойнствата си, но не надувай тръбата много силно.
Жената, която ме интервюираше в "Уелъсли", ми направи комплимент след това за проявена скромност.
Повярвай ми, казах всичко, което исках тя да знае, но деликатно изтъкнах какво съм научила от поражението си в ученическия съвет.
Не бъди прекалено скромна, но и недей да се самоизтъкваш непрекъснато.
След интервюто напиши благодарствено писъмце.
Не може да навреди - освен ако не е блудкаво и пълно с грешки.
Кандидатствай рано в предпочитаното училище.
Съобщи в "Ню Трайър", "Хайленд Парк" или Харвард-Уестлейк колко добра ученичка си и остави сърцето си в "Джон Хопкинс" или "Уитън" и не мисли, че можеш да чакаш до април, за да разбереш дали те са обрекли сърцето си на теб.
Действай!
Ако кандидатстваш в едно училище през ноември, може да ти отговорят през декември.
Може да те приемат (ура!), да отложат (решението се отлага до април) или да те отхвърлят (глупаци - училището не знае какво изпуска!).
Повечето от училищата, които приемат ученици рано (като "Амхърст", "Къпнъл", "Дюк", "Принстън", "Йейл"), очакват в замяна задължение от твоя страна ("ранно решение").
Други (като "Браун", Харвард, Mасачузетския технологичен институт, Мичиган) са съгласни да те мотаят известно време ("ранно действие" или перманентен прием).
Приета си?
Решиш ли да се запишеш, уведоми училището и всички останали - после скачай от радост!
Отложена си, но колежът все още е първият ти избор?
Попитай училището и себе си дали има нещо друго, което можеш да направиш, за да покажеш, че си достойна.
Отхвърлена си?
Е, поне знаеш къде си и се заеми с кандидатстване в нов набор от училища.
Насочи се към други училища и кандидатствай.
Повечето ученици нямат определени любими училища през ноември - нито пък са готови за ранните приеми през декември.
Повечето кандидатстват в четири до шест колежа или университета преди първи януари.
Сред тях има един от много висока класа (може да не те приемат, но си заслужава да опиташ) и един "подсигуряващ" (другите може да те пренебрегнат, но тук сигурно ще те приемат).
Не забравяй, че училищата основават решенията си не просто на възможностите ти като ученичка, лидер, спортистка, хуманитарно насочена и индивидуалност, но и на други неща - дали търсят отчаяно обоист или вратар за лакрос.
Ако всичките ти приятели кандидатстват в Кал Тек (или "Карлтън", или "Уеслейан"), шансовете ти може да намалеят.
Игра, популярна в Северна Америка, която се играе с топка, която се хваща, носи и хвърля, и ракета с мрежа, наречена крос (б.пр.).
Ако всички деца от училището ти, постъпили в даден колеж, са се преместили или отпаднали, колежът ще те проучи по-внимателно.
Ако кандидатстваш в щатско училище в друг щат, шансовете ти са по-малки от шансовете на местните деца.
Повечето ученици изискват през последната ваканция седем или осем бланки за молби от различни колежи и през четвъртата година решават коя да попълнят.
Пази записи и копия къде и какво си изпратила (една папка-хармоника може да помогне).
Молбите могат да са различни или да следват един общ модел, който можеш да попълниш на компютър.
Формулярите могат да включват въпроси за работата и образованието на родителите ти, но тази информация сама по себе си няма да те изстреля напред или да те остави назад (освен ако майка ти не е известна, обичана милионерка, която е изпращала тлъсти чекове на училището след завършването си).
Там ще има място да пишеш за някои отличия и награди, които си получила, и може дори да изпратиш публикувани статии, снимки, диапозитиви за своята творческа работа или касета със свои изпълнения на тромбон.
Направи го само ако си сигурна, че си суперталантлива.
Ще има въпроси дали се нуждаеш от финансова помощ и какви успехи имаш в областта на избраната от тебе кариера.
Добре е да кажеш, че бъдещата ти специализация е все още "неустановена".
Може да бъде плюс да се насочиш към ориенталистика, вместо да бъдеш още една от многото, специализирали английски.
Но не лъжи!
Ако кажеш, че искаш да специализираш геология, а едва си се справила с природните науки, ще изглеждаш глупаво.
А ако започнеш като бизнес-специализант само защото мислиш, че това е начинът да забогатееш бързо, може да съжаляваш, че си се ограничила.
Какво ще стане, ако се насочиш към университета в Минесота заради превъзходството му в химичните технологии?
Изтъкни това!
Препоръки?
Намери учители (за предпочитане по различни предмети), които те харесват и те познават добре и ги попитай дали биха ти написали положителни и подкрепящи писма.
Помоли за това най-малко месец преди крайния срок; след това две седмици по-късно учтиво попитай дали са ги изпратили.
Във формулярите, които ще попълнят, ще има въпроси за академичното ти представяне, както и за личността ти, и за способността ти да работиш с другите.
Освежи паметта на учителите, като им припомниш проекти, по които си работила в техните курсове, както и за някои други свои дейности.
Помоли ги да пазят копие от писмото в случай, че се нуждаеш от още едно.
След това им благодари!
Какво да правиш, ако братът на бившия съквартирант на втория съпруг на леля ти е градски кмет и може да бъде убеден да напише писмо за тебе?
Не го притеснявай.
Писмата трябва да идват от учители, работодатели, свещеници - хора, които наистина те познават и уважават.
Горе-долу-препоръка може да те закопае, така че намери човек, който ще похвали интелекта и характера ти, а няма да пише каквото му хрумне.
Отдели време за писане и преработване на есета.
Колежите могат да помолят за лично изявление, дълго 200 - 250 думи.
Една страница съдържа около 250 думи.
Помисли за повратните точки и най-силните влияния в твоя живот.
За любимите си книги и списания.
За извънкласната работа, която цениш най-много.
За политическите проблеми и, да кажем, как работата в склад за хранителни стоки е променила вижданията ти за бездомниците.
Много колежи задават само един или два предсказуеми въпроса, докато други задават няколко, провокиращи мисленето.
Колежите обикновено задават накрая отворен въпрос от типа "кажи ни повече за себе си".
Отговорът ти трябва да бъде смислен, личен, честен и ясен.
Не нахален, помпозен, дървеняшки или объркан.
Пази се от празнословие и от многосрични думи.
Не казвай: "Аз съм задълбочена, прилежна и дисциплинирана" или "Аз напълно отговарям на изискванията".
Не пиши просто онова, което те искат да чуят.
Това няма да оживи написаното и няма да постави молбата ти по-напред от молбите на другите петдесет кандидати.
Когато аз написах есетата си, родителите ми ги провериха.
Можеш да помолиш член от семейството или учител да прегледа твоите.
Добра идея е да направиш фотокопие от оригиналния формуляр, да напечаташ есето си на това копие и да направиш някои промени в последните минути по съдържанието или формата (полета, интервали), преди да попълниш оригинала.
Ето част от едно есе и още едно - цяло - есе, които ми помогнаха да вляза в "Йейл" от "Байрам Хилс", моето училище в предградията на Армонк, Ню Йорк.
Предлагам ги не защото биха могли да бъдат модел за отговори, а защото могат да ти помогнат да измислиш нещо.
Дали ми се иска да ги публикувам сега?
Разбира се!
Но отбелязвам, че вероятно ще се убедиш, че не е задължително да попълниш формуляра като за Нобелова награда.
Разкажи ни за себе си.
Трудно е човек да анализира собствения си характер, особено когото все още се развива.
Казват ми, че обичам да се съревновавам - аз бих казала, че се старая много.
Но така и трябва да бъде.
В ролята на бебето в семейството трябваше да настигам двама по-големи братя, а надпреварата беше доста трудна.
Едва четиригодишен, Марк написа поема, която беше публикувана в "Джак и Джил"; Ерик знаеше имената на всички от "Янкис"! ...
След това открих френския и в осми клас получих наградата "Най-добра по френски"
Казват, че съм пестелива - братята ми биха ме определили като скъперница.
Обичам да имам пари и време за нещо.
Но не съм скъперница, защото се разделих с всичките си спестявания преди две лета и си подарих пътуване до Франция...
Коментирай преживяване, което ти е помогнало да откриеш или да определиш ценност, на която държиш.
Нещата се ценят най-много, когато се загубят.
Докато живееш на къмпинг, осъзнаваш разкоша на течащата вода.
Когато спре електрозахранването, човек вярва, че никога повече няма да приема електричеството за даденост.
След като някой си намери работа, започва да цени почивката.
С живота не е така.
Не може да го загубиш временно, за започнеш да го цениш по-добре.
Научих се да ценя живота чрез смъртта.
Когато бях на 9 години, се сприятелих с един съветник в местния дневен лагер.
Той винаги ме носеше на раменете си и си разказвахме вицове и истории.
Мисля, че бях почти влюбена в "Чичо Норм".
През онова лято той отиде във флота.
Писах му и той ми отговори от Вирджиния, Гуатемала Бей и накрая от Виетнам.
Чичо Норм е бил учител и е учил в Сорбоната.
Писмата му винаги бяха изключително образни.
Винаги започваха с: "Не съм ти писал от толкова дълго време; знам, че сигурно си ми много ядосана".
Ако е така, просто хвърли това писмо на пода и го стъпчи, преди да го прочетеш.
Той пишеше за паяците в дупките, където се криел, за звездите, а веднъж и за "бумкането" на пистолетите и "тупкането" на бомбите.
Бях изненадана и притеснена, когато едно загрижено писмо завърши с: "В действителност войната не върви съвсем добре; въпреки това нещата могат да бъдат и по-зле".
Нещата наистина се влошиха, а това беше последното писмо, което получих от моя приятел.
Той беше убит от Виетконг в Южен Виетнам.
Ценях неговата любезност, интелигентност и любопитство към света.
Смъртта му ме накара да ценя човешкия живот много повече.
Предлагам и едно леко съкратено есе, което помогна на жена на име Джасмин да влезе в Харвард от "Тринити", претенциозно частно училище в Ню Йорк сити.
Опиши забележително преживяване или постижение, което има особено значение за тебе"Фа ла ла ла, фа ла ла ла".
Зинг-бинг-ринг, алоа, а йеа, куку, а йеа.
Тази скороговорка е по-смислена, отколкото изглежда.
Повтарях си тези думи всеки ден в продължение на две години като израз на интереса ми към преживяване, което винаги ще бъде забележително за мен - да бъда в хора в Тринити.
Станах хористка в десети клас, за да сменя обстановката.
Първия път, когато посетих хора, беше просто желание да опитам нещо ново.
Не ми ли хареса, винаги можех да се откажа.
Първият ми ден в хора беше шокиращ.
Слушах тези абсурдни думи и ми се струваше смешно да ги пея.
Не можех да си предствая как хората могат да харесват това занимание.
Но онези, които са пели в хор, го обичат и му остават верни завинаги.
С времето дори аз открих забавление в пеенето на безсмислени думи.
Обикнах пеенето и станах "човек на хора", човек, който би бил щастлив да пее където и да е.
Хористите от "Тринити" винаги са си тананикали, общували са помежду си, пеели са или просто са слушали музика.
Сприятелих се с други хористи.
Обикалях залите на "Тринити", пеейки песни - от "Хор Алилуя" до "Бурно време".
През коледната ваканция онази година се научих да чета ноти, за да мога да разбирам музиката по-добре.
Един ден моя приятелка ми каза, че изглеждам по-щастлива от преди.
Не мога да обясня, но бях по-щастлива, откакто бях в хора.
Хорът ми даде нещо много по-важно - дарът на изявата.
До 10.клас мразех да излизам на сцена.
Притесняваше ме вниманието на публиката.
Хорът вдъхна у мен желание за изява.
Вълнението и нервността на хората зад кулисите, прибавени към чувството на удивление и щастие от присъствието на сцената.
В хора се научих да слушам внимателно какво става около мене.
Усетих голямото значение на съвместната работа с другите.
Най-важното е, че научих как да се забавлявам с хора, с които ме свързва само едно нещо.
Бих искала да пея в хор и в колежа.
Но независимо дали ще продължа да пея в бъдеще или не, винаги ще си спомням за това преживяване, което буквално промени живота ми.
Гледай на нещата в перспектива.
Освен ако вече не си подала документи за "ранно решение", "ранно действие" или перманентен прием и не си получила добрата новина, сигурно ще ти се наложи да чакаш до ранния април, за да разбереш кои колежи ще ти предложат подслон.
Естествено, очакването те тревожи, стресира, СЪКРУШАВА.
Успокой се.
Не прекарвай тези месеци, като си гризеш ноктите от притеснение.
Не се травматизирай и не драматизирай.
Не мисли, че това е въпрос на живот и смърт.
В името на здравия разум поговори за нещо друго.
Не ти ли се иска и аз да започна да говоря за нещо друго?
Когато писмата пристигнат, си дръж езика зад зъбите.
Ако си отхвърлена, може би не е защото не притежаваш необходимите качества.
Може да бъде лош късмет: още трийсет кандидати са си съперничили за същото място.
И не е настъпил краят на света, ако "Райс Помона", Станфърд, "Вандербилд" или "Боудойн" те отхвърли.
Други училища ще те грабнат.
В списъка на чакащите си?
Почукай отново на тази врата.
Засвидетелствай предаността си; попитай какво още би могла да направиш.
Въпреки че има разлика между колежите, можеш да се обградиш с приятелски настроени, мислещи хора и да получиш страхотно образование където и да е.
Ако е необходимо, можеш и да се прехвърлиш.
Попитай за условията и бъди сигурна, че записваш сериозни курсове, които ще се превърнат в кредити.
Средата на април може да предизвика напрежение в отношенията с приятелите ти.
Трябва да го преодолееш - без значение дали ти или приятелите ти получавате дебели или тънки пликове.
Внимавай с кого говориш, когато изразяваш радостта си.
Би се побъркала, ако някой е във възторг от Маунт Холиоук, а Маунт Холиоук току-що те е отхвърлил.
Засега се чувствай ентусиазирана, не стъписана.
Обзалагам се, че ще влезеш в училище, което обожаваш.
Така че, когато добрите новини дойдат, празнувай!
Скъпа Каръл...
Скъпа Каръл,Учих в това училище седем години, а сега трябва да си тръгна.
Толкова съм привързана към него, че да кажа "сбогом" е едно от най-трудните неща, които могат да ми се случат на този свят.
Учителите фактически са едно семейство.
Страхувам се да отида в гимназия, с други деца и учители, които не познавам.
Знам, че не мога да спра да раста - но се чувствам така, сякаш започвам отначало и не искам да изгубя приятелите си.
Скъпа Каръл,Семейството ми често се мести и аз се притеснявам за училището.
Ще бъда второкурсничка, а не познавам никого.
За мен е трудно да се срещам с хора, защото съм много срамежлива.
Страхувам се дори, че ще се изгубя.
(Това училище има три етажа, а в предишното имаше само един).
Най-много се страхувам, че никой няма да ме хареса.
Какво да правя?
Без значение дали започваш в нов клас или в ново училище, ранният септември може да те изнерви.
Срещай се с хора, които споделят твоите интереси, включи се в спортен отбор, в музикална група, в клуб за опазване на околната среда или нещо друго, което те привлича.
Бъди непредубедена и общувай повече.
Но не говори непрекъснато колко велико е било предишното ти училище.
Обиколи новото училище преди да отвори вратите си.
А ако се загубиш?
Това ще ти даде възможност да попиташ за посоката - и може би ще спечелиш приятел.
Преходите са трудни, но всеки по някакъв начин започва отново всяка година.
Освен това ти не просто се отдалечаваш от удобния стар живот - ти се приближаваш към вълнуващ нов живат.
Качествата, които са очаровали старите ти приятели и учители, ще ти послужат добре отново.
Скъпа Каръл,На 11 години съм.
Отивам в средно училище и съм доста изплашена.
Тринадесетгодишният ми брат не престава да ми говори за "ритници по задника", "булеварда на насилието", "залата на мъртвеца", където децата те бият.
Освен това се страхувам, че ще ми си подиграват заради гърдите ми.
Плоска съм като тебе.
Плоска?
Аз?
Първо, стряскащата новина: въпреки че рискът да притежаваш оръжие често надвишава защитата, която може да ти предложи - над 125 000 ученици носят пистолети в училище всеки ден, а много други носят ножове, боксове, бръснарски ножчета или бухалки.
Една четвърт от градските училищни райони използват метални детектори, наречени магнетометри или "магове".
Много други имат бодигардове.
Тийн-насилието действително нараства, особено в градовете във вътрешността.
След катастрофите оръжията са втората водеща причина за смъртни случаи сред младежите между 10 и 19 години.
За щастие в повечето училища няма "булеварди на насилието", да не говорим за въоръжени главорези.
Ужасяващите истории на брат ти вероятно са по-лоши от реалността и можеш да бъдеш приятно изнанадена през септември.
Училищните статистики показват, че нараняванията в спорта са много повече, отколкото в резултат от насилие.
Но какво да правиш, ако твоята сладка гимназия е рай за бандите и насилието?
Можеш ли да поговориш с родителите си за преместване?
Момичетата, които се присъединяват към банди, обикновено искат да ги напуснат, но се сблъскват с натиска да продължават да крадат, да пият или даже да правят секс с други чланове на бандата.
Най-добрата позиция в трудно училище: остани назвисима.
И продължавай да говориш за преместване!
Скъпа Каръл,Искам да постъпя в частно училище, защото моето не е много добро в академично отношение.
Но нямам много пари.
Доста по-скъпо ли ще бъде?
Все още не съм говорила с майка си.
Тя работи като сервитьорка след развода с баща ми.
Той отказва да плаща за образованието ми, а аз нямам 16 години, така че не мога да си намеря работа.
Скъпа Каръл,Искам да се прехвърля от масово училище в частно.
Можем да си го позволим, така че това не е проблем.
Майка ми не е против; проблемът е баща ми.
Той смята, че всички, които ходят в частни училища са сноби.
Искам да се преместя, защото училищната ни система е ужасна и искам да получа по-добро образование от това, което могат да ми дадат там.
Посещавате най-трудните курсове, които гимназията ви предлага, и все още не сте заинтригувани?
Можете да допълните образованието си с извънкласни занимания или с курс в местния колеж.
Но може би решението е преместване от масово в частно училище (или в друго частно училище).
Повечето дневни училища и интернати предлагат финансова помощ, а по-голямата част от тях се стремят към етническо и икономическо смесване, така че ако си подходяща (добри ли са оценките ти?), проучи и посети училищата.
Библиотекари, учители и училищни съветници могат да ти помогнат.
Дали всички ученици в частни училища са сноби?
Някои водят по-уединен и/или по-привилегирован живот в сравнение с техните връстници в масовите училища, но кого заблуждаваме?
Навсякъде има различни деца.
Ако наистина смяташ, че ще ти се отрази добре по-тежко натоварване и ново място на действие, прецени възможностите.
Ако предоставиш на родителите си достатъчно информация и демонстрираш желание да подобриш образованието си, могат да се отнесат към желанието ти с уважението, което то заслужава.
Скъпа Каръл,Дори когато сестрите ми ги нямаше, имах твоята книга.
Благодаря!
Когато смених училището в 9.клас, си помислих: "Трябва да съм единствената първокурсничка, която си седи вкъщи в петък вечер!".
Но четейки твоята книга осъзнах, че не съм била прокажена, просто не съм се заемала с нищо - така че как можех да се срещам с нови хора?Сега съм трета година в масова гимназия.
Оценките ми са добри и мечтая да уча в Испания през четвъртата си година.
Адресите в книгата ти ме накараха да разбера, че е възможно.
Първото препятствие, което трябва да преодолея, е да убедя родителите си (и самата себе си напълно), че това е най-доброто за мен.
Наистина ли е такова невероятно приключение?
Не си ли имала усещането, че пропускаш скитането с приятели през четвъртата си година?
Не си ли се чувствала загубена там?
Не си ли изпитвала носталгия?
Как си взимала стандартизираните тестове и си кандидатствала в колежите в Европа?
Добрите страни повече ли са от проблемите?
Живяла съм винаги в този град, в тази къща и изпитвам нужда да опитам повече, преди да вляза в колеж.
Скъпа Каръл,Мислих доста за образование в Англия.
Ти говориш само за предимствата на образованието в чужбина.
Какви са недостатъците?
Би ли го направила отново, ако се върнеш назад във времето?
И тъй като не мога да се върна назад във времето, много се радвам, че съм живяла с други семейства в други страни и че съм срещала толкова много ужасно готини френски, испански и американски ученици.
Животът в чужбина не е за всеки, но ако си дръзка, гъвкава, приятелски настроена, непредубедена, любопитна да опиташ нови храни, да очакваш неочакваното и (най-трудното за мен) да бъдеш далеч от семейството си, направи го!
Пропуснах скитането с четвъртокурсниците, но скитах с Хана, Норма и Сет (които все още са мои приятели) и все още съм приятелка с Джен и Джуди (не се забравихме за една година).
Молби за колежа?
Попълних възможно най-много от тях, преди да замина през септември, след това изпратих останалите отдалеч.
Напаст, но вероятно чуждестранните марки върху молбите ги направиха впечатляващи.
Програмата, която избрах, учебната година в чужбина, ме улесниха да се справя успешно с тестовете.
И тъй като бях далеч през четвъртата учебна година, връщането вкъщи не беше прекалено разочароващо - не трябваше да приспособявам новото си "аз" в старото си училище, въпреки че се върнах тъкмо навреме - малко преди завършването.
Разбира се, понякога изпитвах носталгия по семейството си, приятелите и гаджето.
Но вкъщи също ми се е случвало да бъда мрачна и отегчена.
А пътуването обогати живота ми.
Френският ми доби живот, когато се разходих по улиците.
Историята оживя, когато обикалях плажовете на Нормандия (мястото на англо-американския десант през Втората световна война - б.пр.).
Светът изведнъж стана едновременно по-голям и по-малък.
Ако имаш възможността да пътуваш и да откриваш нови хоризонти - скачай!
Скъпа Каръл,Притеснявам се, че няма да задоволя очакванията на родителите си.
Майка ми е била в "Барнард" (тя го нарича Барнярд), баща ми е бил в Принстън, а повечето от братовчедите ми са в "Айви лийг".
Родителите ми казват да дам всичко от себе си, но аз чувствам, че необходимостта да се справям добре ме побърква.
Скъпа Каръл,Четвъртокурсничка съм.
Моят общ успех не е най-добрият - 2,5.
Искам да отида в един колеж, писах до отдела за приемане и получих отговор.
Почти съм сигурна, че ще вляза, но не съм сигурна, че съм готова за това.
Бих искала да да го раздавам по-бавно, нали знаеш - да вляза в колеж за две години, а след това да се прехвърля.
Но това не може да бъде чуто тук!
Приятелите ми смятат, че ако не отидеш в престижен университет, си неудачник.
Знам, че в живота си не трябва да следвам чужди мнения, но го правя.
Натиск!
Не искате да ви принуждават да бързате..., но искате да се целите високо, защото винаги можете да отстъпите надолу.
Причината да отидеш в добро училище не е, защото е престижно, а защото известните училища привличат най-добрите ученици и професори.
Вече има хиляди отлични училища.
Можеш ли да дадеш най-доброто от себе си, без да бъдеш завладяна от някаква мания?
Тъй като растеш, осъзнаваш, че да доставяш удоволствие на себе си, е по-важно от това, да доставяш удоволствие на семейството и приятелите си.
И без значение къде ще отидеш, ще пожънеш това, което си посяла.
Скъпа Каръл,Някои от приятелките ми се подиграват на момчетата заради краката им или други неща.
Понякога и аз го правя.
Но когато някое момче ме пипне по гърдите или направи гаден коментар, полудявам.
Това двоен стандарт ли е?
Разбира се.
Сексуалният тормоз върви и в двете посоки.
Ако ти и приятелките ти искате момчетата да се отнасят към вас с уважение, не казвайте "хубав задник", когато имате предвид "здрасти".
Това просто обърква и замъглява границата между грубия флирт и сексуалният тормоз.
Ако си жертва на неприлични коментари или докосвания, кажи неприятното "не ми говори така" или "престани да ме пипаш".
И не си отмъщавай със сексуални обяснителни бележки и жестове.
Ако неприличните забележки идват от учител или шеф, направи запис и се консултирай с възрастен, в когото имаш доверие.
Скъпа Каръл,Имам много странен проблем.
Уча прекалено много.
Едва в 7.клас съм, а всеки ми казва: "Успокой се, няма значение!".
Искам да им вярвам, но когато уча по-малко, започва да ме свива стомахът.
Ужасно е, че уча по час и половина за най-простите тестове.
В училище съм известна като "зубърката".
Някакви предложения?
Бъди сигурна, че не си "зубърка".
Добре е да цениш образованието, но не е добре да се тормозиш прекалено.
Защо го даваш толкова тежко?
Ако в училището ти има психолог, поговори с него за напрежението и за начините да се успокоиш и да бъдеш по-мила към себе си.
Може да помогне, ако отделиш някакво време за разтоварване - готвене, колоездене или извънкласна дейност.
Накрая, но не на последно място, представи си най-лошия сценарий: проваляш се на тест.
Какво би се случило?
Слънцето ще продължава да грее, кучето ти ще продължава да върти опашка, а родителите ти ще продължават да те обичат.
Скъпа Каръл,В последно време не се справям много добре в училище и учителите ми възнамеряват да ме оставят да повтарям.
Знам, че се опитват да ми помогнат, но не искам да бъда отделена от приятелите си.
Страхувам се, че ще ми се подиграват, понеже ще повтарям.
Ако вървиш надолу, не можеш ли да поправиш оценките си?
Не можеш ли да взимаш частни уроци?
Или да изкараш лятно училище?
Възможно ли е да имаш проблеми с ученето?
Дали лични проблеми не стоят на пътя на успеха ти в училище?
Открий защо не се справяш добре в училище и какво можеш да направиш по въпроса (освен да потваряш годината).
Ако все пак останеш да повтаряш, моля те, знай, че много деца го правят и много жънат успехи, като създават нови приятелства и се радват на доверието да бъдат успешни - вместо изтормозени ученици.
Скъпа Каръл,Опитвам се да уча повече, но имам приятелка, която не престава да говори и да ми пише бележки в час.
Как да я накарам да спре, без да нараня чувствата й?
Ако изкрещиш: "Престани да ме занимаваш!", ще я нараниш.
Вместо това опитай с: "Искам да се съсредоточа".
Хайде да поговорим след часа или за обядваме заедно.
Скъпа Керъл,Всички момчета от класа ми са расисти и правят наистина доста груби коментари.
Когато ги попитам защо се шегуват с хора от различни раси, те казват: "К'во ти пука?".
Опитвам се да ги накарам да спрат, но те продължават да го правят.
Трудно е да промениш хората, но ти препоръчвам да го направиш.
Ако расистите свалят капаците си, ще видят, че има добри и лоши хора от всички цветове.
На твоите ограничени съученици може дори да направи впечатление фактът, че помятанията и глупавите шеги могат да накарат едно толкова специално момиче като тебе да загуби уважение към тях.
Скъпа Каръл,Видях две момичета от класа да хвърлят лепкави топчета по тавана в банята.
Какво трябва да направя?
Тъй като поведението им не е опасно, не трябва да правиш нищо.
Но защо не поговорите?
Вместо да ги поучаваш, кажи това.
Знаете ли, просто създавате допълнителна работа на чистача.
Някои деца правят глупости, за да впечатлят приятелите си.
Така че ще помогне, ако приятелите ги уведомят, че не могат да бъдат впечатлени от вандализъм, измами, пушене, наркотици или плюнки.
Скъпа Каръл,Частна ученичка съм и това ми допада, но понякога се притеснявам, че имам пропуски и ще се издъня, когато отида в колеж.
Какво мислиш?
Много деца на твоята възраст се притесняват, че имат пропуски и са нервни относно колежа - без значение какво училище посещават или не посещават.
Тъй като се обучаваш вкъщи, е много важно да излизаш с други деца и да познаваш академичните стандарти за твоята възрастова група.
Поддържаш ли връзка с деца на твоята възраст?
Родителите ти запознати ли са добре с учебната програма?
Взимаш ли стандартизираните изпити или се явяваш индивидуално?
Учителят, който оценява работата ти всяка година, може да те уведоми как напредваш.
Стотици хиляди деца (много от тях в Тексас, Калифорния и Охайо) опитват плюсовете и минусите на образованието вкъщи и се справят по-късно добре в колежа.
Все още си притеснена?
Изкарай курс в местния колеж сега.
Скъпа Каръл,Аз съм петнайсетгодишна третокурсничка в Гимназията на Антилите във Форт Бюканън, Пуерто Рико.
Насочила съм се към колеж в северната част на щата Ню Йорк, но това е много далеч от Пуерто Рико и вероятно ще виждам семейството си само два пъти в годината.
Какво ли е да се върнеш вкъщи през ваканцията?
Дали се променяш?
Разкажи нещо за съквартирантите, класовете, храната и т.н.?
Скъпа Керъл,Подготвям се за първата си година в университета Ричмънд.
Бих искала да включиш глава за живота в колежа.
Бих прочела дори цяла книга по въпроса.
Всеки очаква годините в колежа с известно безпокойство, но да живееш и да учиш сред равни, може да бъде наистина забавно.
Не мога да включа цяла глава тук, а само 15 бързи мисли.
Запиши се за първокурсна ориентация - без значение дали е двудневна програма в кампуса или четиридневно разтоварващо приключение.
Веднъж приел те, колежът ще иска да те запази.
Някой трябва да плаща заплатите на учителите; само един от трима първокурсници не се завръща за втората си година в предишното училище.
Не решавай веднага, че мразиш съквартирантката си.
Направи усилие да се разберете и да се поучите от различните си виждания.
След неблагоприятно начало аз и моята съквартирантка Хелън останахме заедно цели четири години.
Не трябва да изядеш всичко, което ти се изпречи пред очите, само защото храната е изобилна и на разположение.
Бъди на върха на работното си натоварване.
Не е зле да кривваш от време на време, но не е добре да загърбваш задачите.
Бъди доволна, че си момиче.
По-големите от тебе ще те забелязват, докато момчетата от секси абитуриенти се превръщат в незабележими първокурсници.
Но бъди придирчива, умна и внимателна!
Не бързай да "порастваш".
Ако проявяваш сексуална активност, използвай презервативи.
Един от петстотин ученици в колежите е HIV-позитивен, а седем от 100 колежанки имат хламидиа.
60% от ученичките със сифилис в колежите са били пияни, когато са се заразили.
Защо не си изненадана?
Не започвай да пушиш (около 15% от американските първокурсници пушат) и не се пропивай (насилието в резултат от алкохолно опиянение се сочи като проблем N1 в кампусите).
Консултирай се с ученическото здравно обслужване за каквото и да е - от хронична кашлица до остра депресия.
Няма нужда майка ти да ти казва кога си болна.
Занимавай се с театър, журналистика, гребане, водно поло, Фактът, че вече си влязла в колежа, не означава, че трябва да пренебрегваш извънкласната дейност.
Без значение колко компютри има в кампуса, не общувай само чрез тях.
Всеки праща съобщения по електронната поща на гаджета, професори и приятели отблизо и далеч.
Но колежите са за общуване тет-а-тет, така че не се губи в кибрепространството.
Записвай се в най-добрите курсови при най-динамичните професори.
Ако предпочиташ мелодрамата в сапунените опери вместо класически курс, по-късно можеш само да мечтаеш за пропуснатото предизвикателство да избереш вълнуващо пътешествие из света на Флобер и Достоевски.
Можеш да гледаш "Общинска болница" и сама.
Не полудявай по кредитните карти - можеш да затънеш в дългове и да съсипеш кредитния си рейтинг.
Кредитните карти не предствалялват свободни пари, а заеми, които трябва да се връщат.
Стой в кампуса.
Много ученици (не непременно първокурсници) живеят извън кампуса, но ти трябва да водиш нормален живот, като готвиш собствените си ястия.
Иди в чужбина за един или два семестъра.
Австралия?
Китай?
Чили?
Коста Рика?
Присъедини се към 850 000 студенти, които всяка година живеят и учат отвъд океана и продължават да получават кредит в техните американски колежи.
Поддържай връзка със семейството и приятелите си от гимназията и очаквай момента, когато ги видиш отново.
Всички ще бъдете развълнувани и ще имате много истории за разказване.
Може дори да започнеш да се разбираш по-добре с роднините си.
Дали си се променила?
Да.
Ще си пораснала.
Те също.
Парите не са всичко, но ако обичаш музиката, филмите, компактдисковете, книгите и пътуванията - колкото повече пари, толкова по-добре.
Проблемът?
Някои хора са обсебени дотолкова от парите, че броят всяко пени.
Други забравят, че как печелиш, е по-важно от това, колко печелиш, и заемат високоплатени служби, които не могат да понасят.
Ето защо в тази глава се чувствам вътрешно раздвоена.
Парите са билет за забавления и свобода, но "любовта към парите е коренът на всяко зло".
От една страна, искам да знаеш как да печелиш и да спестяваш пари, как да гледаш бебета по-добре, да намериш подходяща работа, да напишеш резюме, да се представиш добре на интервю, да използваш връзките си, да бъдеш наета и да получиш работа не случайно, а по избор.
От друга страна, искам да бъдеш спокойна.
В училище повечето от вас се наслаждават на приятен лукс: не трябва да се притесняват за сметки и такси.
Гледай напред, но бъди и спокойна.
Можеш да станеш каквато си поискаш и разполагаш с години, за да решиш.
Бъди по-добрата (и по-добре платената) детегледачка!
Гледах деца денонощно.
Гледах детето на едно семейство следобед и друго вечерта.
Гледах деца, за да спестя пари за пътуванията ми из Европа, а в Мадрид - като помощничка на една майка.
Гледах деца, докато ми писна.
През първите години, когато гледах деца (когато бях във възрастта между 12 и 16 години) обикновено харесвах това.
Беше ми забавно да отговарям на въпросите на децата.
Четиригодишният Адам ме беше попитал: "Имаш ли големи цици?".
А Джон каза: "Учихме, че във въздуха има вода".
Защо тогава всичко не е мокро?
Обичаш ли децата?
Търпелива ли си?
Отговорна?
Дипломатична?
Ако отговорът е "да", би могла да се справяш добре с гледането на деца.
Разбира се, това е голяма отговорност.
Да гледаш бебе, да държиш бебе, да нахраниш бебе, да изкъпеш бебе, да смениш пелените на бебе, да го сложиш да спи...
Ето някои неща, които трябва да знаеш.
Когато приемаш работата, убеди се, че родителите на бебето знаят до колко късно можеш да останеш и колко ще искаш.
Запиши си часовете и датите, когато ще работиш; имената на родителите, техния адрес, телефонния номер.
Не се отказвай в последния момент.
Обади се на родителите колкото е възможно по-рано и им предложи да намериш заместничка - най-добрата ти приятелка или някой друг, на когото можеш да разчиташ.
Преди да тръгнеш, кажи на своите родители къде си и кога ще се върнеш.
Преди да излязат родителите на детето, вземи телефонния номер на мястото, където ще бъдат, както и номера на полицията, на лекар, на съседи.
Помоли за някои специални инструкции като правила за заспиване, лекарства, телефонни съобщения; какво да правиш, когато на вратата се позвъни или как да се спавиш с алармената система.
Не кани приятели, освен ако имаш разрешение за това.
Заключи всички врати.
Погрижи се за сигурността.
Прибери играчките от стълбите.
Не вдигай телефона, докато къпеш детето.
Не давай лекарства на болно дете без указания за това.
Бъди забавна, но и безкомпромисна, когато трябва.
Ако времето за лягане е 20,30 ч., не позволявай бой с възглавници.
Кажи "стига толкова" с нетърпящ възражение тон.
Децата са заспали?
Подреди пъзелите, играчките и чиниите, но няма нужда да се престараваш: не е твоя работа да миеш пода.
Не тършувай.
Вземи си хубава книга и почети, докато децата спят.
Не си позволявай телефонни или хладилникови волности.
При спешен случай се обади на Бърза помощ, полицията или пожарната.
При пожар вземи децата и бягай; от съседите повикай пожарната и родителите на децата.
Опитай да останеш будна, докато се върнат родителите.
Тихата къща ти предоставя възможност да ти платят за времето, през което си пишеш домашното.
Когато родителите се върнат, разкажи накратко как е минало, но си спести обясненията за разсипаната плодова салата, която вече си почистила.
Кажи: "Децата ви са страхотни и се надявам пак да ме повикате".
Искаш повече работа?
Поговори с родителите си, приятелите, семействата, чиито деца си гледала.
Изпрати обява в местния магазин, клуб, църква, синагога, детска градина, начално училище или педиатричен кабинет.
Ако станеш любимка на някое семейство, попитай ги дали биха желали да те наемат за всяка събота или сряда.
Дали си била добре платена?
Разбери как е другаде от приятелите си.
Когато се грижиш за три палави деца, заслужаваш повече, отколкото ако стоиш със сияещ мързеланко.
Уведоми родителите предварително колко би искала да вземаш допълнително за повече деца или ако останеш след полунощ.
Повечето родители ще те потърсят отново, ако децата им те харесат и си разумна - дори ако живееш по-далече или ако искаш да ти плащат малко повече от общоприетото.
Не се минавай!
Веднъж помагах за едно празненство по случай рождения ден на едно петгодишно момченце.
Донесох на Скот малък подарък и направих всичко възможно да забавлявам неговите дванадесет палави приятелчета.
След това майката ми написа чек с минималната почасова такса.
Трябваше да попитам предварително дали ще ми плати повече от обикновено или да изразя разочарованието си в момента.
Ако родителите на детето се приберат пийнали, не им позволявай да те закарат вкъщи.
Кажи, че си се уговорила с родителите си да те вземат, и се обади вкъщи.
Едно лято, когато приятелката ми Джен и аз бяхме на 16, се грижехме през уикендите за осем четиригодишни деца всяка сутрин в различни къщи.
Децата си носеха обяд, а Джен и аз отивахме с игри и картинки.
Забавлявахме се и спечелихме повече, отколкото, ако бяхме поотделно.
Ако не искаш да работиш в определена вечер, недей.
Кажи: "Благодаря, мисис Бренън".
Имам планове.
Много бих желала да бъде в друго време.
А ако не искаш да работиш повече там, кажи: "Съжалявам, вече не гледам деца, но ви благодаря, че се обадихте".
Аз обикновено казвах: "Ъ - ъ, не съм сигурна", а след това: "Мамо, може ли да гледам едно дете довечера?", като и правех знаци и се надявах тя да ме отърве.
Ти можеш да се справиш много по-добре.
След гледането на деца (но преди да тръгнеш към успеха)
Да намерят работа, е трудно и за възрастните; още по-трудно е да намериш работа, ако не си навършила 16.
Ако си на 14 или 15 години, вероятно можеш да получиш разрешително за работа (чрез училище) и социален осигурителен номер (чрез местната социална осигурителна служба).
Подходяща си за някаква работа в дребния бизнес или в ресторант.
В повечето случаи може би няма да можеш да работиш по време на училище или след 19 ч.
(през лятото след 21 ч.), или на рисковани места като котелни помещения, хладилни отделения; места, където има експлозиви, алкохол или опасни машини.
Можеш да пакетираш стоки, да ги подреждаш, да бъдеш касиер, да разнасяш вестници, да помагаш в поддържането на къща, да придружаваш възрастна жена, да работиш във ферма, да помагаш при чистенето на магазини за домашни любимци или хотелски стаи или да бъдеш модел, актриса или олимпийска шампионка по фигурно пързаляне.
Списъкът продължава...
Следи за обяви във вестници или по магазини.
На всяка възраст можеш за печелиш пари, като правиш различни услуги в квартала, където живееш.
Когато брат ми Ерик и аз бяхме малки, лъскахме обувки и продавахме ръчно изработени ръкохватки.
Винаги се прибирахме вкъщи с пари за лакомства.
Добре ли се справяш в градината?
Добре ли рисуваш?
Какво мислиш за миенето на коли?
Къпане на кучета?
Разхождане на кучета?
Боядисване на великденски яйца или опаковане на подаръци?
Можеш ли да даваш уроци по китара?
Да учиш деца да пишат или да смятат?
Почеркът ти би ли изглеждал добре върху покана?
Можеш ли да се грижиш за къща, докато собствениците са на почивка - да храниш котката, да поливаш цветята, да носиш пощата, да палиш или да гасиш електричеството - без да се изложиш...?
Да?
Тогава ако искаш да работиш, недей да стоиш и да чакаш.
Уведоми съседите си какви късметлии са.
Вземи позволение от родителите си, напиши на лист хартия името, адреса, телефонния си номер и какво можеш да вършиш.
Сложи снимка и го разлепи по вратите на съседите.
Това е много полезно, но не рискувай в домове, където не познаваш никого.
През една зима всяка седмица едно момче звънеше на вратата ми и питаше дали може да изчисти заледената пътека за 3 долара.
За да го насърча, винаги му казвах: "Дерзай!".
Ако не беше се появил с лопата в ръка, нямаше да го наема.
Така той правеше пари за минути в много къщи на нашата улица.
Действай творчески.
Можеш дори да предложиш да работиш безплатно определено време, за да види работодателят ти колко си полезна.
Хванеш ли се веднъж на работа, труди се здраво.
Не бъди като младата домашна помощница, която майка ми беше наела - прекъсваше мама на всеки 10 минути, за да пита: "А сега какво?".
Най-добре е, ако успееш да си уредиш няколко редовни, ежеседмични работи, всяка в различен ден от седмицата.
Най-забавно и приятно е, ако можеш да работиш с някоя приятелка, въпреки че ще трябва да делиш печалбата.
Когато бях на 14, написах в дневника си: "Бих искала да си намеря истинска работа и да направя много пари, работейки няколко седмици".
Това ще бъде страхотно.
Да си намериш "истинска работа", когато си много млада, не е лесно.
Но ако знаеш какво искаш да правиш и го търсиш упорито, можеш да спечелиш наистина много пари.
Номерът е да улучиш равновесната точка: да работиш, без да допускаш оценките ти да се понижат или приятелствата ти "да потънат", или пък семейството ти да забрави как изглеждаш.
Всички семейства са различни; джобните, които отпускат на децата си, също са различни.
Ако мислиш, че не ти дават достатъчно пари, помоли за повече (няма гаранции, че ще получиш).
Направи списък за какво харчиш парите си и бъди разумна.
Родителите ти вероятно не плащат за стая или пансион и може би се опитват да спестят пари за колежа и бъдещето ти.
Финансовото положение на всяко семейство е различно, така че е излишно да сравняваш.
Както и да е, би могла да помолиш родителите си за повече пари, като ги увериш, че ще ги използваш разумно.
Вероятно родителите ти биха желали да получаваш по-добри оценки в училище.
Може би ти просто си разбрала, че на твоята по-малка втора братовчедка - онази, с перфектното дребно тяло и дългата руса коса - й дават по 25 долара всеки понеделник.
Преди да вдигнеш пушилка, помисли добре.
Може би тя плаща сама училищните обеди, подаръците за рожден ден, на фризьора, за кино, за дрехи, дори за училищни материали, докато твоите родители вероятно поемат някои или повечето от тези разходи.
Или нейните родители просто имат повече пари.
Ако искаш да се научиш как да се справяш с парите, сега е моментът, а не когато си в колежа, три щата по-далече.
Да се научиш да използваш разумно парите си, означава да харчиш за това, от което се нуждаеш, и да спестяваш за това, което искаш.
Някой ден родителите ти могат да решат да ти дадат кредитна карта - особено ако си доказала, че можеш да поемаш отговорност (не да затънеш в дългове и да очакваш да те измъкнат).
Освен джобните суми, родителите ти може да ти предложат да ти плащат, за да работиш за тях.
Нямам предвид да те затрупат с пари, за да изпълняваш домашните си задължения.
Съвсем редно е от страна на родителите ти да те помолят да почистиш стаята си, да подредиш масата или да измиеш чиниите.
Но би могла да направиш нещо допълнително.
Ако родителите ти работят, а ти готвиш добре, сигурно ще можеш да приготвяш вечерята няколко дни в седмицата.
Ако направят парти, може би ти ще изчистиш след това.
Ако имаш шофьорска книжка, предложи да им помогнеш с покупките.
Биха ли се съгласили да ти плащат, за да гледаш малкия си брат или сестра?
Да боядисаш стария килер?
Да изпереш?
Да лъснеш среброто?
По този начин работиш повече и получаваш повече пари.
Много тийнейджъри работят за родителите си извън къщи.
Дали майка ти, която е доставчик на храни и напитки, има нужда от работна ръка през уикенда?
Предложи и двете си ръце.
Дали баща ти, собственик на магазин за обувки, се нуждае от помощ в натоварени дни?
Ако е по силите ти, защо да не помогнеш.
Работата за родителите си има своите предимства.
Няма нужда да обикаляш навсякъде в търсене на длъжност.
Винаги можеш да ги помолиш да те освободят, за да учиш за изпит или за да отидеш някъде.
Проблемът с транспорта изчезва.
Би могла да навлизаш в тънкостите на работата.
А разбирането на това, което майка ти и баща ти правят, може да ви сближи още повече.
Има данъчни облекчения за всички, ако родителите ти пазят внимателно необходимите документи.
Недостатъци?
Хокането на дъщерятоа от родителя боли много повече, отколкото на служителя от началника.
А останалите служители биха могли да негодуват срещу тебе или да странят от тебе, вместо просто да те приемат.
Моята приятелка Лора сподели, че се почувствала твърде неудобно, когато работела за баща си.
Хората, с които работех, се чувстваха толкова добре с мене, че злословеха против шефа - а шефът беше баща ми.
Много синове и дъщери ще бъдат лишени от илюзии и ще влязат в семейния бизнес, защото родителите им се нуждаят от тях, и никога няма да развият собствените си умения или да се опитат да осъществят собствените си мечти.
Ако работиш за родителите си и се чувстваш под натиск - уведоми ги.
Както и ако се чувстваш щастлива и благодарна за работата.
Навършиш ли шестнадесет, можеш да намериш всякаква работа и да спечелиш много пари.
Според проучвания почти половината от тийнейджърите на възраст между шестнадесет и деветнадесет работят.
Все още в някои щати има ограничения, за да те защитят от работа, да кажем, повече от 28 часа в седмицата или след 22 ч. вечер.
Понякога работа с придобиване на опит и възможности за израстване в магазин или верига за бързо хранене е идеалната стартова площадка.
Но преди да рискуваш да кандидатстваш за касиер или за продавач, изчакай минутка - не, много минути, - за да отговориш на стария въпрос: "Каква искаш да станеш, когато пораснеш?".
Не е задължително да имаш отговор незабавно, но сега е времето да си зададеш този въпрос, независимо дали си в колежа или не.
Имаш ли краткосрочни или дългосрочни цели?
Какви са интересите и възможностите ти?
Някои от вас си мислят: "Не съм добра в нищо".
А други са добри в едно определено нещо, но се разпиляват навсякъде.
Резултатите ми по математика бяха със 140 точки повече отколкото по словесните предемети, но тъй като ненавиждах числата, а обчах думите, избрах думите.
Разполагаш с години, за да избереш дали да бъдеш учителка, хирург, литературен агент, компютърна програмистка, стюардеса, геоложка, пилот, социална работничка, вътрешна декораторка, адвокат или политик.
САЩ трябва да изберат повече жени в Конгреса.
Прекалено рано е да се тревожиш за бъдещата си кариера, но не е твърде рано да помислиш за нея.
Представи си огромна картина.
Да решиш какво би искала да работиш, само по себе си е работа.
Това предполага определяне на посока.
Въпреки че целите се променят, щом имаш цел, това придава нови насоки в учението и в живота.
Ако знаеш към какво се стремиш (аз не знаех), можеш да си намериш почасова или лятна работа в избраната област (аз не го направих).
Не позволявай на родителите си или на когото и да било друг да ти избира професия.
И не се притеснявай, че решението ти не е правилно.
Искаш ли да направиш кариера?
Не съжалявай, ако не направиш, но аз се надявам да успееш.
Кариерата предлага пари, удовлетворение и приятели.
И дава на жената възможност за избор: тя може да бъде самостоятелна и независима; може да издържа себе си и децата си, ако съпругът й почине, бъде уволнен или поиска да се разведе; или пък би могла да го напусне, ако той прояви насилие или ако реши, че ще бъде по-щастлива без него.
Нека се надяваме, че това никога няма да ти се случи, но 43% от женените двойки се разделят и много разведени жени живеят в благополучие.
Освен това жените в САЩ живеят с 8 години повече от мъжете, 50% от всички жени, по-възрастни от 65 години, са вдовици.
В света всяко едно от три домакинства се издържа от жена.
Рисковано е да не знаеш как да се грижиш за себе си.
Цитирам Сюзън Б. Антъни: "Жената не трябва да зависи от защитата на мъжа, а трябва да се научи да се защитава сама".
Маргарет Бърк Уайт: "Работата е нещо, на което можеш да разчиташ; доверчив, доживотен приятел, който никога не би те използвал".
Глория Стайнем: "Някои от нас се превръщат в мъжете, за които са искали да се омъжат".
В едно проучване на общественото мнение в "Ню Йорк таймс" половината от американските работещи жени заявяват, че дори и да могат да си позволят да стоят вкъщи, биха работили (въпреки че една трета от работещите жени биха избрали почасовата работа).
Аз бих продължила да пиша, дори и да спечеля милион от тотото.
Подходящо избраната работа може да бъде забавна и приятна.
Ето защо богатите режисьори, бизнесмените и носителите на "Пулицър" не се отказват и не отиват да играят голф.
След като веднъж си успяла, можеш да опиташ да отглеждаш децата си в къщи или да бъдеш домакиня, но да запазиш възможностите, които имаш.
Днес можеш да търсиш просто работа.
По-късно можеш да опиташ да направиш кариера.
"Просто работа" завинаги - би могло да бъде отегчително.
Тъжно е да се помисли, че много хора прекарват почти 40 часа на седмица, като продават времето си за пари и нетърпеливо отчитат минутите до напускане на работното място.
Когато някой те попита "Какво работиш?", сигурно би искала да се почувстваш добре от отговора си.
Какъв тип кариера съответства на таланта и интересите ти?
Към какво имаш склонност по природа?
Обичаш ли да работиш с хора, числа или думи?
Би ли харесала сигурността на работа от 9 до 17 ч. с колеги и социални и здравни осигуровки или имаш решителността и желанието да бъдеш самостоятелна?
Аз обичам да работя на хонорар, да мога да лавирам между работата и семейството си.
Искаш ли такъв тип работа, който да се съчетава добре със семейството?
Искаш ли да спечелиш много пари, или да имаш много свободно време?
Когато остарееш, какъв би искала да видиш живота си, обръщайки се назад?
Не те питам за всички тези неща, за да те разтревожа, а за да те вдъхновя.
Когато бях в гимназията, не бях сигурна каква искам да бъда.
Мислех, че искам да стана писателка или психолог, или учителка, или шеф, или...
И признавам - в дневника ми пише: "Вероятно ще се омъжа и т.н., вместо да направя кариера".
Сякаш въпросът беше или-или!
Вземи лист хартия и напиши любимите си предмети в училище.
После прибави нещата извън учебната програма, които имат най-голямо значение за тебе.
Ако не си звездата в отбора или водещата в мюзикъла, но обичаш да играеш и да танцуваш, напиши това.
Какво правиш в свободното си време?
Четеш?
Изработваш бижута?
Играеш тенис?
Как би описала себе си?
Открита?
Активна?
Методична?
С какво се гордееш?
Как изглежда стаята ти?
Какво мислиш за модата?
Как излагаш аргументите си?
С кои свои постижения се гордееш и кои свои умения си използвала за това?
Кои са ценностите в живота според теб?
Приятелство?
Знание?
Сила?
Да помагаш на другите?
Запиши всичко това.
На път си да направиш резюме.
Засега използвай този персонален профил и се спри на качествата и предпоставките за типа работа, свързана с продажби.
В магазин за спортни стоки?
За дрехи?
Тихите организаторки могат да предпочетат чиновническа длъжност.
В туристическа агенция?
В радиостанция?
Ако се справяш добре с числата, можеш да станеш архитект, финансов експерт на Уолстрийт, инженер.
Науката е силната ти страна?
Може би ще станеш океанограф или фармацевт.
Експертите по чужди езици могат да се насочат към преподаване, дипломация или международен бизнес.
Включила ли си в списъка изкуство, посещение на музеи, изработване на портрети и глинени фигурки?
Направи си услуга: забрави бързото хранене и потърси артистична реализация.
Стреми се да бъдеш инструктор по изкуства или занаяти в лагер или попитай дали се нуждаят от помощ в галерии, фирми за графичен дизайн, музеи.
Може би някой местен художник или занаятчия би приел ученик.
В списъка ти фигурират ли английски език, училищен вестник, четене, писане на писма?
Ако си мотивирана, не търси работа като касиерка, както правех аз; дай ход на литературната си кариера.
Работи в книжарница.
Обади се в местния вестник и питай дали се нуждаят от дописник, който да им предлага училищни случки.
Джоди, четиринадесетгодишно момче, което познавам, се обади във вестник и предложи да пише за спортни събития.
Издателите не само се съгласиха с идеята, но и платиха за текстовете.
Или опитай да продадеш нещо, написано от теб, в списание за тийнейджъри.
Проучи списанието внимателно, преди да изпратиш копие от написаното; биха могли да ти го върнат.
А ако това стане?
Помни,че е по-добре да имаш нещо написано, макар и отхвърлено, отколкото да не напишеш нищо.
Може би (скромността настрана) всички се обръщат след тебе или имаш екзотичен или суперамерикански външен вид.
Много тийнейджърки мечтаят да бъдат модели, но малко от тях успяват.
Така че не се залъгвай.
Ако си дребничка и прелестна, ти просто си дребничка и прелестна и вероятно не съвсем подходяща за модел.
Но ако си здрава, красива, висока (говорим за 1,70 м минимум), фотогенична, имаш прави зъби и перфектна кожа, започни да проверяваш в местната агенция за модели.
Вземи със себе си няколко снимки.
Ако кажат "не", не се предавай.
Ако кажат "да", не ставай прекалено суетна.
Твоят училищен съветник би могъл да ти осигури повече възможности за работа, както и повече информация.
В много общини има клонове на федерални служби и центрове за настаняване на младежи на работа.
Книжарницата също е златна мина.
Продавачката там може да те насочи към някои полезни справочници, които се осъвременяват всяка година и в които се предлага сезонна работа в лагери, ранчо, увеселителни паркове, почивни станции и ресторанти.
Възрастните не опитват различни работи всяко лято, но ти можеш.
Така че експериментирай!
Ако можеш да си позволиш да се откажеш от заплата, не си затваряй очите за доброволна работа без заплащане.
Предложи услугите си в кухня за бедни, обществена или частна болница, център за ветерани...
Твоята отплата ще бъде хубавото чувство, че помагаш на другите безкористно.
Освен това можеш да станеш по-задълбочена, по-уверена и по-зряла.
Когато си прекарала следобеда в болница с момченце, сериозно обгорено при пожар, се чувстваш толкова кофти, че джобните на твоята братовчедка ти се струват жълти стотинки.
Все още искаш да бъдеш сервитьорка?
Направи всичко възможно да попаднеш в нова среда.
Попитай леля си или баба си и дядо си дали би могла да прекараш едно лято при тях.
И не забравяй, че да работиш каквото ти попадне, докато си по-млада, понякога означава по-високо заплащане.
Имаш ли шофьорска книжка?
Прибави в свая списък"доставка по магазините" и "травспортна услуга до летището".
Не чакай лятото, за да си потърсиш лятна работа.
Ранно пиле рано пее.
Ако искаш работа, трябва да рекламираш уменията си.
Това означава, че трябва да накараш шефовете си да разберат какви късметлии ще бъдат, ако те назначат.
А това вече значи, че може да ти се наложи да пишеш резюме.
Резюмето е като вече готовия ти списък с интереси и умения, но е синтезирано - на една страница, и включва в обратен хронологичен ред твоя опит, образование (не забравяй годината, в която очакваш да завършиш) и курсовете, които си посещавала, както и качествата, които притежаваш.
От резюмето работодателят ти ще може да добие известна представа коя си и какво си правила.
Когато пишеш резюмето, рекламираш себе си.
Ако оценките ти не са добри, не ги споменавай.
Ако имаш отлична оценка по физкултура, спомени го.
Ако говориш японски, отбележи го.
Може де имаш таланти, които приемаш за даденост, но това, че не ги споменаваш, може да ти отреже пътя към работата.
Запомни: Никой не е започнал с опит.
Запази резюмето си в компютъра, осъвременявай го и го попълвай често, като прибавяш нови дейности и награди.
Може да поискаш да имаш повече от едно резюме, ако се явяваш за различни видове работа.
Например, ако искаш да работиш в летен театър, пиши до театрите през пролетта и разкажи за певческите и танцовите си роли в училищни постановки, за двегодишните си уроци по пеене и че си била разпоредителка в местния театър.
Ако кандидатстваш едновременно за стажантка в корпорация и за асистентка на ветеринар, привлечи вниманието към други умения и интереси.
Но се ограничи в една страница.
Никой не би желал да знае за всяка точка, която си спечелила.
Може би си мислиш, че всичко, което си правила през последните няколко години, е било да ходиш на училище и да гледаш деца.
Замисли се добре.
Все има нещо, което можеш да включиш в резюмето си.
Не?
Сигурна ли си?
Тогава си направи труда да отбележиш някои екстри.
Не само да демонстрираш хъс между редовете, но да демонстрираш хъс и в живота!
Накарай родител, учител или съветник да провери резюмето ти, защото то трябва да бъде идеално, преди да направиш копия.
Изпрати го в старателно надписан на машина плик лично на различни работодатели.
Ако работодателят е местен, напиши: "Бихте ли желали да проведем интервю?".
След това стискай палци.
Ако минат две седмици и нямаш вест от него, можеш да му се обадиш.
Трябва да звучиш уверено, а не извинително.
Ето образец на писмо и резюме, които момиче, търсещо лятна работа в лагер като треньорка по плуване, може да изпрати през пролетта.
P. S.
Ако чувстваш гъделичкане в стомаха и си мислиш: "Та аз съм още хлапе!", може би всичко това все още не те интересува.
Тази книга е личната ти енциклопедия, помниш ли?
Така че знаеш къде да намериш как да напишеш резюме или молба за колеж, да прочетеш за секса или за алкохола - когато искаш да го узнаеш!
Скъпа мисис Джефри, Много бих желала да бъда треньорка по плуване във Вашия лагер това лято.
Имам документ за оказване на първа помощ на давещи се, работила съм като спасителка и съм активен член на училищния плувен отбор.
Обожавам деца и работя често като детегледачка.
Тук ще намерите и моето резюме.
Благодаря Ви за оказаното съдействие.
Ще чакам отговора Ви.
При желание препоръките са на разположение.
Ако те интервюират за работа или колеж, би искала да се покажеш като зряла, интелигентна, ентусиазирана, учтива и трудолюбива.
Правилата, дадени в глава "Образование" важат също и при кандидатстване за работно място.
Не казвай: "Хей, искам работа!"
Вместо това: Прочети нещо за компанията и подготви своите въпроси.
Предвиди въпросите на работодателя и бъди готова с отговорите.
Облечи се спретнато и консервативно (и си махни обицата от носа).
Иди рано и сама - помисли и за задръстванията по улиците.
Представи се и стисни здраво подадената ръка, гледай право в очите, усмихвай се, стой изправена, използвай пълни изречения.
Не жестикулирай, не дъвчи дъвка, не пуши, не говори дълго и несвързано.
Доколкото е възможно, кажи какво би могла да предложиш на компанията, не какво се надяваш да научиш или да спечелиш от нея.
Продавай се, без да звучиш арогантно.
Вместо "мога да правя всичко" кажи:"Много съм убедителна".
Последната година продадох повече скаутски бисквитки от всеки друг в училище.
Не се стеснявай да обсъждаш работното време и заплатата.
Можеш ли да издържиш да работиш повече от 16 часа на седмица и да ходиш на училище?
Минималната заплата устройва ли те или търсиш повече?
Не оплювай последния си шеф.
Подай ръка отново, благодари учтиво и си тръгни.
Миналата седмица една приятелка имаше интервю в банка.
Заедно разиграхме интервю.
Тя измисли страхотни отговори за: "Защо трябва да Ви наемем?", "Какво очаквате да правите през следващите 10 години?" и "Разкажете за себе си".
Но когато попитах: "Кои са слабите ти места?", тя отговори:"Не съм добра с числата".
Една банка не би желала да чеу това!
По-късно приятелката ми осъзна, че изобщо не трябва да се явява за тази работа; това беше желанието на баща й, не нейното.
Ако те попитат за твоите слаби места, не казвай, че бавиш нещата или си ужасно разсеяна.
По-добрият отговор би бил "аз съм перфекционистка" или "понякога се обвързвам с някой проект толкова много, че не знам кога да спра".
Не лъжи, но изстреляй напред най-добрите си качества.
Репетирай интервюто с майка си или с баща си и тогава поеми към работата.
Последно, но не най-маловажно: благодарността .
Тя може да те лансира или да те провали.
Пиши на всеки, който ти е услужил.
Опитай се да запомниш името на помощника, после спомени колко високо оценяваш помощта на Тери.
Благодарствената бележка може да бъде и възможност да кажеш нещо важно, което си забравила да споменеш.
Хей, и не се обезкуражавай, ако не успееш да получиш първата, втората, дори и третата работа.
Имаш нужда само от един шеф, който да ти каже "наета си".
Никой не се хваща на въдицата?
Тогава остави нещата и реши, че е по-добре засега да бъдеш звездата на хокейния отбор на Минесота, отколкото касиерка на алеята в парка "Сейнт Джеймс" в Лондон.
Когато сестрата на съпруга ми планираше да кандидатства в моя университет (Йейлския), аз реших да й дам положителни препоръки.
Сали ми помогна да издам тази книга и аз нямах търпение да съобщя на Йейл колко способен и умен човек е тя.
Но тогава тя ме помоли да не изпадам във възторг от нея.
Беше й неудобно от кандидатите, които нямат йейлски роднини, а освен това искаше да го постигне сама.
Сали беше завършила страхотно училище, но работата е там, че не е толкова ужасно да позволиш на хората да ти помогнат, за да напреднеш.
"Връзки" не е мръсна дума.
Много ученици отказват да използват връзки.
Но никой няма да иска да се окаже в неловко положение, ако трябва да похвали некадърник.
Аз исках да напиша писмото не само заради Сали, но и заради Йейл.
Връзката можеше да бъде двойна услуга.
Писмото ми само по себе си не би помогнало.
Връзките помагат да влезеш с единия крак през вратата.
С другия трябва да стъпиш, разчитайки само на себе си.
Заслужава ли си?
Абсолютно.
Да проникнеш в мрежата, като се вплетеш, и да използваш скрити механизми, не е мошеничество; това е умение - това е да бъдеш професионал.
Няма да умреш, ако бъдеш любезна с шефа, когото родителите ти познават (би могъл да ти предложи работа някой ден), както и ако си любезна с родителите на приятелите си.
Ако нямаш никакви семейни връзки, осъществи ги сама.
Срещай се с хора, които познават подходящи хора.
Работи усилено и печели доверие в способностите си.
Намери някого, от когото се възхищаваш, и му позволи да го разбере.
Преодолей мисълта, че "големите" са недостижими.
Трябва да си находчива.
Никога не бях взимала интервю от никого, а после интервюирах Джоан Удуърд.
Тя имаше представление в близкия Кениан Фестивал тиътър в Охайо и аз си казах "няма какво да губиш", докато обикалях с телефона като пилот над летище.
Накрая й се обадих и попитах: "Мога ли да ви интервюирам?" - "Да", каза тя.
Просто така!
Даже се срещнах със съпруга й Пол Нюман.
Моят съпруг, Роб, известно време работеше с бродуейския режисьор - Хал Принс.
Как?
Един ден Роб гледал и страшно харесал "Мадам Бътерфлай" на Принс в Чикаго.
На следващия ден той забелязал Принс в Североизточния университет и го поздравил.
На третия ден Роб изпратил на Принс писмо и резюме.
Право в целта: дори големите успели сигурно си спомнят, че някога някъде някой им е подал ръка.
По време на последвалото интервю в Ню Йорк Принс попитал: "Какво мога да направя за вас?", а Роб отговорил: "Наемете ме".
Принс го направил.
Просто така.
И ти можеш да направиш това.
Всеки познава някого, който познава друг с възможности да помогне.
А контактът, който осъществиш, може да доведе до нещо голямо или до решаващо събитие.
В бъдеще ти също може да подадеш ръка на хора, които да използват помощта ти.
Засега, ако искаш работа, недей да чакаш да бъдеш открита.
Бъди настойчива и любезна.
Напиши писмо на някого, от когото се възхищаваш.
Уведоми всички, които познаваш, че би искала да се срещнеш с някого от определен кръг.
Не се отказвай от мечтите си, преди да си дала шанс на самата себе си.
Както Емили Дикинсън е написала: "Късметът не е шанс, а тежка работа".
Скъпата усмивка на съдбата трябва да бъде спечелена.
А както казва Опра Уинфри: "Късметът е подготовка да срещнеш възможностите".
Успех без никакви връзки е чудесно нещо.
Но е добре да поддържаш връзките си и да ги използваш без комплекс за вина или извинение.
Така няма да останеш с чувството, че си се минала.
Веднъж наета, не бива да бъдеш уволнявана - или трябва ли да напуснеш?
Много по-забавно е да бъдеш издигната, отколкото отхвърлена, така че в работата опитай да бъдеш (поеми дълбоко въздух) последователна, отговорна, честна, заета, учтива, с отворено съзнание, спретната, демонстрираща професионализъм, способна да понасяш критики, желауща да направиш повече от очакваното и да не бъдеш първата, която си тръгва в края на работния ден.
Но ако решиш, че достатъчното е достатъчно?
Не можеш да измиеш още една чиния, да сервираш още една салата или да направиш нещо друго.
Ако работиш вече година, а все още взимаш минималната заплата, въпреки че си поискала увеличение (отбелязвайки не че се нуждаеш от него, а че го заслужаваш)?
Ако си научила достатъчно за химическото чистене, а искаш да откриеш нови полета?
Ако си опитала, но просто не можеш да се разбереш с Кати и Нют?
Ако си се изморила от погледите на похотливия Лари?
Ако не ти остава почти нищо, след като са ти удържали данъците (не допускам, че си освободена от тях)?
Ако оценките ти се понижават, приятелите ти се отдръпват, а ти си винаги уморена и под напрежение?
Накратко - какво да правиш, ако работата ти е пълен провал?
Напусни.
Позволено ти е.
Даже Снупи помисли да напусне, когато се умори да работи за Пийнътс.
Подай молба с двуседмично предизвестие и напусни без тежки емоции.
Кажи на шефа си, че ти е било приятно, научила си много неща и оценяваш работата.
Последният ти работодател може да даде ценни препоръки за следващого ти резюме.
Кога можеш да минеш евтино, кога не можеш да минеш евтино?
Преди много луни дядо ми ме друсаше на коленете си и казваше: "Винаги пази парите си, бъди хитра като лисица и винаги ще имаш малко пари в старата табакера".
Парите са за харчене и забавление, така че не бива да спестяваш всичко.
И вместо в табакера, сигурно събираш парите си някъде другаде.
Но посланието на дядо ми е много поучително - да бъдем икономични.
Например: Ако пресмяташ всеки долар, а искаш кутия стафиди за филмовата прожекция, купи я от магазина, а не от киносалона.
Ще избегнеш и опашките.
Срявнавай цените, търси разпродажби и си купувай неща извън сезона.
Търси дрехи и дреболии на приемливи цени от евтини магазини и антиквариати.
За евтин шик си купи модерни изкуствени бижута вместо скъпи, които обаче утре няма да носиш.
Чети списания и търси книги в библиотеката.
Освен ако, разбира се, книгата не се намира в колекцията на най-добрия ти приятел.
Само се шегувам.
Разменяй дрехи, списания, видеокасети, дискове и аксесоари с приятели или братовчеди.
Ако съобщението ти е кратко, пращай картички вместо писма.
Изработвай сама подаръци, вместо да ги купуваш.
Когато броиш всеки ден, поръчвай в ресторанта вода, а не сода или предястие вместо основното блюдо.
Когато пазаруваш, винаги проверявай срока на годност.
Няма смисъл да даваш днешни пари за вчерашно мляко.
Не купувай рокля, която страшно ти е харесала, веднага след като си взела заплата.
Помоли продавачката да я задържи.
Иди вкъщи и претършувай килера.
Ако все още искаш роклята, купи я.
Дали може да се поддържа само с химическо чистене?
Прибави тези разходи към бюджета си.
Провери младежките универсални магазини за изгодни покупки на фланелки или други унисекс облекла.
Дрехите за момичета са по-евтини от женските.
Не търси маркови дрехи, ако и обикновените ще ти свършат работа.
Когато отиваш да пазаруваш, вземи малък списък и сдържан приятел, и остави чековата си книжка или кредитната си карта (ако имаш такива) вкъщи.
Без значение колко мил, търпелив или настойчив е продавачът, никога не си купувай прекалено тесни обувки или нещо, което не искаш.
Помни, че един и същ ресторант е по-евтин на обяд, отколкото на вечеря, а в едно и също кино билетите са по-евтини следобед, отколкото вечер.
Не харчи повечето от парите за гаджето си.
Прекарвай повече време с него.
Опитай се да не живееш според максимата "Когато нямаш къде да отидеш, иди на пазар".
Вместо това обърни внимание на ямайската поговорка: "Пести пари и парите ще те спасят".
Другата крайност е да не бъдеш скъперница.
Понякога не си заслужава да икономисваш.
Например: Ако ти и две приятелки отидете на вечеря и техните поръчки са малко по-скъпи от твоите, разделете сметката на три.
Ще изглежда грубо и може да развали настроението, ако извадиш калкулатор след приятната вечер.
Ако твоята сметка е по-голяма от тяхната, добави допълнителните разходи.
Ако паркираш само за десет минути, пусни монета в брояча.
По-добре похарчи четвърт долар, за да избегнеш глобата.
Ако изпращаш снимки или обемисто писмо, залепи достатъчно марки.
Заслужава си още една марка върху писмото, за да пристигне без закъснение.
Занеси копринената си блуза на химическо чистене и кожените си обувки на обущар.
Така ще ги запазиш за по-дълго време.
Ако правиш солидна покупка - кола, CD плейър, компютър, модем, може по-високата цена да означава по-добро качество.
Провери "Сведения за потребителя".
Ако си ограничена в парите, а бандата отива за бургери, не се прибирай вкъщи.
Поръчай си питие или салата.
Бакшиш.
Като тийнейджърка вероятно се разсейваш за бакшиши, дори и да можеш да оставиш самотно пени до столчето на мелбата, но това определено не е хубаво.
Ако някога си работила като сервитьорка, знаеш, че не е приятно да не получиш бакшиш.
Сервитьорките не са добре платени, защото шефовете им очакват те да наваксват от бакшиши.
Колко да оставиш?
За сервитьори - най-малко 15% от цялата сметка.
За шофьори на такси: 15% от сметката.
За фризьори: от 15 до 20% и дай долар на човека, който е сложил шампоан на косата ти.
На летището дай долар за всяка чанта на носача, който ти помага за багажа.
Какво да кажем за човека, който пази палтото ти?
Камериерът, който паркира колата ти?
Давай най-малко по долар.
Жената в тоалетната?
Можеш да я подминеш, но би ли желала работа като нейната?
Сложи четвърт долар в чинийката.
Когато даваш бакшиш, прави го от сърце.
Ако си в клуб, не е задължително да оставяш бакшиши.
А в някои ресторанти, ако се съберете осем или повече души за вечеря, бакшишът ще бъде включен в сметката.
Не бъди стисната.
Парите не са забавни, ако се крият постоянно.
Но ако си широкопръста и никога не гледаш цените, може да ти се наложи да си правиш бюджет на разходите.
Едно от пет американски деца живее под границата на бедността.
Почти една трета от получаващите минимални заплати са тийнейджъри.
Жените представляват повече от половината американска работна ръка.
Почти една трета от работещите омъжени жени печелят повече от съпрузите си.
Една от всеки двадесет работещи жени е учителка..
Една от всеки пет е секретарка или чиновничка.
Повече жени (отколкото мъже) работят като медицински сестри, библиотекарки, психолжки, работнички в хранителни услуги и банкови служителки.
75% от работещите жени все още печелят по-малко от 25 000 долара годишно.
Когато един мъж и една жена упражняват една и съща професия, мъжът често печели повече.
Честно ли е?
Никога не подписвай договор, без да го прочетеш внимателно и да се допиташ до компетентен възрастен.
(Нищо не е валидно, докато не подпишеш.).
Следи баланса на чековата си книжка.
Провери обявите за свободни работни места и предлаганите надници.
Помоли майка ти да те вземе със себе си на обявения през април ден "Доведете дъщерите си на работното място", ако искаш да видиш какво прави тя, когато ти си на училище.
Във всяка битка има победител.
Но твоето есе или снимка няма да спечелят, ако не участваш.
Надписът върху тениска: "Всеки, който казва "Парите не могат да купят щастие", ...не знае откъде да купува" е забавен, но погрешен.
Същото важи и за онзи надпис, че "който притежава най-много неща, когато умре, побеждава".
Песента, в която се пее: "Всичко, от което се нуждая, е въздухът, който дишам, и да те обичам" е романтична, но нелепа.
Ако гаджето ти няма градина, в която парите растат по дърветата, споделяй разходите с него.
Просто така е честно.
Ако гаджето ти е богато, изясни мотивите си.
Бъди сигурна, че би го обичала и без това.
Ходих за кратко с едно момче и винаги го карах да ми купува омари - омари!
Мислех си: "Ако се оженим, ще мога да пътувам до Рио, Кайро, Фиджи".
После се замислих: "Ще трябва да ходя там с него".
Скъсахме.
Казват, че ако се ожениш за пари, си отработваш всяко пени.
Ако родителите ти са богати, недей да се чувстваш виновна или да приемаш материалните удобства за даденост.
Черпи приятелите си от време на време, но не се опитвай да си купуваш приятели.
Започни работа.
И се надявай, че някой ден ще бъдеш щедра към децата си.
Ако родителите ти нямат достатъчно пари, опитай се да не се възмущаваш, че приятелите ти имат пари, а ти трябва да работиш за тях.
Сега се учиш как да поемаш отговорност и как да живееш.
А след като осъзнаеш колко струва животът, няма да бъдеш шокирана от истинския свят.
Спри да сравняваш.
Винаги ще има хора, по-добре или по-зле осигурени от тебе.
Когато за първи път заживееш сама, половината от заплатата ти сигурно ще отива за наем и храна.
Освен ако живееш в Манхатън, където тези пари ще отиват само за наем.
Дали това не е причината нюйоркчаните да са слаби?
Колите "ядат" пари.
Не си купувай автомобил, освен ако не се нуждаеш от него.
Хората, които правят бързи пари, пласирайки наркотици, често свършват в затвора.
Внимавай да не те оберат.
Портмонето ти може да бъде отмъкнато в ресторант, тоалетна или докато вървиш.
Не носи повече пари, отколкото са ти нужни.
Избягвай банкоматите нощем.
Кражби стават често: гледай да не се привързваш прекалено много към материални неща.
Помниш ли наследствения диамантен годежен пръстен, заради който спрях да си гриза ноктите?
Е, аз често го носех на бижутер за дребни поправки.
Когато веднъж отидох да си го взема, ми съобщиха, че е станал малка част от огромен брой откраднати бижута!
Да, бях разстроена.
Но пръстенът беше застрахован и накрая аз все още имах ноктите си - и съпруга си!
Не тъпчи пари в насипно състояние в портмонето си; сложи ги в портфейл.
Ако изгубиш 5 долара, помисли колко щастлив ще е човекът, който ги намери.
А иначе бъди по-внимателна.
От моя тийнейджърски дневник: "Написах, че татко ми дължи 10 долара, но не си спомням защо, така че няма да ми ги върне".
Записвай "АТД" (аз ти дължа) и "ТМД" (ти ми дължиш) и допълвай с обяснения.
Ако спестяваш по 1 долар на ден, ще имаш 365 в края на годината.
Обикновено има достатъчно пари.
Рядко обаче има повече от достатъчно.
Не искай да ти издадат кредитна карта, докато и освен ако не си сигурна, че ще си в състояние да изплатиш сметките.
Повече от половината колежани използват кредитни карти: много затъват в дългове далеч преди да завършат.
Ако кредитната ти карта често е на червено, по-късно трудно ще си наемеш апартамент или ще си купиш кола.
Кредитната карта не означава свободни пари.
Това е заем, от който си твърде заинтересована и който трябва да върнеш бързо.
Ако имаш кредитна карта, използвай я отоговорно, за да си изградиш добър кредитен рейтинг.
Да имаш много кредитни карти, е покана за неприятност.
Това, че някоя компания ти предлага карта по пощата не означава, че трябва да я използваш.
Вместо това просто откажи.
Опитай с дебитна вместо кредитна карта.
Разходите идват директно в твоята чекова сметка и няма да получаваш месечна сметка.
Не казвай: "Мистър Холингс струва 43 милиона".
Ако той е нормално човешко същество, като тебе, струва повече от парите.
Какво е циник?
Човек, който знае цената на всичко и стойността на нищо.
Така е написал Оскар Уайлд.
Какво е успехът?
Не планина от пари.
Според Ралф Уолдо Емерсън: "Да се смееш често и много; да печелиш уважението на интелигентни хора и обичта на децата; да печелиш одобрението на честни критици и да понасяш предателството на фалшиви приятели; да оценяваш красотата; да откриваш най-доброто у околните; да оставиш света малко по-добър - без значение дали като създадеш здраво дете, градина или стабилно социално благосъстояние; да знаеш, че дори един човешки живот е поел дъх по-лесно, защото ти си живял: това е да си успял".
Скъпа Каръл,В училище съм много популярна.
Всичките ми приятели ме познават като красиво момиче, което носи хубави дрехи и има много пари.
Аз не мисля, че съм хубава, дрехите ми са съвсем нормални, а последното нещо, което имаме, е много пари.
Ето защо: преди около три месеца баща ми изгуби работата си.
Не съм казала това на никого, даже и на най-добрите си приятели, защото бях притеснена.
Не можем да задържим голямата си къща; трябва да наемем по-малка.
А къщата, в която ще се преместим, е точно до авторемонтен сервиз - на една ръка разстояние!
Какво ще си помислят приятелите ми, когато видят къде живея?
Ще им бъде трудно да го повярват.
Парите укрепват ли приятелството?
Аз не избирам приятелите си по големината на къщите им, а ти?
Разбира се, не е зле приятелката ти да има басейн или вила (или готин брат, или фризер, пълен с "Dove", или родители, които притежават площадка за кънки или са продуценти на известен музикант).
Но не заради това сте приятели.
Причината за отчуждението на приятелите ти би могла да бъде не това, че баща ти е останал без работа, а твоето поведение спрямо тях.
Те могат да въздишат ден-два, но докато не станеш потайна, срамежлива и отчуждена, истинските ти приятели ще останат с тебе.
А другите?
Нима някой се нуждае от тях?
Скъпа Каръл,Богата съм, живея в голяма къща.
Дрехите ми са ужасно скъпи.
Приятелите ми обичат това, което ме заобикаля вкъщи, повече, отколкото мене.
Притеснена съм от богатството си, но не знам как да кажа на родителите си.
Опитай да не се определяш с богатството си.
Пишеш "богата съм".
Но не си ли също забавна, умна, артистична, хармонична?
Мисли за богатството си като за предимство, а не като за недостатък.
Що се отнася до дрехите, кажи на майка си, че искаш да се обличаш като останалите, и идете за джинси и фланелки.
Някои от приятелите ти може би предпочитат твоята къща пред техните, но защо предполагаш, че те използват - освен ако те избягват в училище или не разговарят с тебе по телефона.
Скъпа Каръл,Аз съм само на 15, но мисля много за бъдещето си.
Вече съм "устно" сгодена, знам точно каква ще бъде кариерата ми (модни стоки) и искам да знам къде ще уча, къде ще живея - всичко!
Това странно ли е?
Зряло е да се мисли за бъдещето, но е добре да останеш отворена за нови възможности.
Можеш да се влюбиш в някой друг.
Можеш да избереш да учиш медицина (или кинознание, или маркетинг, или ландшафтна архитектура, или английски като втори предмет).
Може да посетиш Калифорния (или Ню Мексико, или Нова Шотландия) и да решиш, че е страхотно да живееш там.
Гледай напред, но не се ограничавай.
Едно от най-страхотните предимства на младостта е в това, че бъдещето е отворено.
Това е вярно, дори и ако родителите ти са тези, които са планирали твоето бъдеще.
Скъпа Каръл,Прочетох раздела "Пари" и се чудя дали мога да включа в резюмето си чистене на съседска къща.
Гледала съм деца на две различни семейства и искам отново да пусна обява, но родителите ми не ми разрешават.
Когато получиш писмото ми, ще съм на дванадесет и половина.
Какви други работи мога да върша?
Включи чистенето в резюмето си, ако възнамеряваш да правиш това.
Недей, ако си решила да кандидатстваш в телевизионен канал.
Резюмето ще се променя с опита и желанията ти.
Ако родителите ти не са склонни да обявиш публично способностите си във вестника, може би ще ти позволят да залепиш обява близо до частно медицинско училище.
И помоли семействата, в които си гледала деца, да споменат за теб сред познати.
Телефонът ти ще звънне!
Друга работа?
Какво ще кажеш за улична продажба?
С приятел, който има "ценни вехтории" вкъщи, уведомете съседите, че правите разпродажба, например в събота следобед.
Помоли за техните дарения - ще ги вземеш в петък следобед.
Ако имат големи неща, предложи им половината от това, което ще спечелиш.
Залепи обяви наоколо, постави цени на стоките, запаси се с дребни пари и монети за ресто и продавай пасти на тревопасни.
Скъпа Каръл,Родителите ми имат магазин и настояват да работя там от 11 до 13 ч. всяка събота.
Става много натоварено и често стоя по-дълго, защото мама ме моли.
Ако това продължава, оценките ми ще се понижат.
А ако не ги запазя, няма да вляза в колеж.
Други хора напускат работа.
Защо аз да не мога?
Дори съм написала молба, но ме е страх да я дам на родителите си.
Повечето родители биха били доволни да знаят, че дъщеря им се тревожи толкова за училището.
Два часа седмично не са безпричинна прищявка.
Родителите правят толкова много за децата си.
Не можеш ли да обясниш на майка си защо ти е трудно да работиш в определеното време?
Съмнявам се, че самотното хрускане на съботния обяд ще засегне твоето GPA - а може да ти даде ценен вътрешен поглед.
Но определи точно какво искаш, преди да намекнеш за проблема, и виж дали заедно не бихте постигнали приемливо споразумение.
Скъпа Каръл,Живея в Никса, щата Мисури - малък град далеч от Ню Йорк.
Мечтая да отида там и да започна кариера като модел.
Да изпратя ли снимки и писма на агенции като "Елит", "Форд", "Золи", "Дженърейшън" или "Вилхелмина"?
Трудно е да си намериш работа като модел - особено ако живееш далеч от Ню Йорк.
Даже в Ню Йорк желаещите да станат модели повече обикалят агенциите, отколкото ги наемат на работа, а само някои правят големи пари.
Периодично тийн-списанията обявяват, че търсят модел за корицата...
Но най-често изборът е сред красавиците, които са им под ръка.
Обезкуражаващо?
Но провери в местните модни агенции.
Порови се из Жълтите страници.
Можеш да си опиташ късмета в "Биг епъл", когато пораснеш - или ако родителите ти поискат да се преместят в Ню Йорк някое лято или ако някоя агенция поиска да те наеме.
Скъпа Каръл,Аз съм само в осми клас, но искам да работя в зоопарка.
Когато вляза в гимназия или колеж, какви предмети трябва да избера?
Как да си намеря работа, свързана с животните?
Избери биология и зоология и помоли местната зоологическа градина за съдействие.
Започни да работиш на входа, в магазина за сувенири, в кафенето, проверявай често при управителя на зоопарка за друга работа.
И преглеждай Жълтите страници.
Можеш да се насочиш към ветеринарна медицина, дресура на животни (има няколко шоу-бизнес агенции в Ню Йорк и Калифорния), обучаване на кучета (училищата за кучета се нуждаят от помощници), магазин за домашни любимци (може би търсят продавачка в магазина до вас) и изследователска работа (някои зоолози прекарват години в наблюдение на вълци, костенурки, бръмбари и др.).
Скъпа Каръл,Светлини, камера, действие!
Да, ако още не си познала, искам да бъда актриса.
Не просто актриса, а известна тийн-актриса.
Откачено, нали!
И родителите ми мислят така.
Нямам истински опит, но съм играла в няколко училищни пиеси преди много време, а сега ще взимам уроци по актьорско майсторство.
Какво ще стане, когато уроците свършат?
Как ще си намеря агент?
Знам, че да си актриса, не означава просто слънчеви очила и автографи, но как мога да убедя родителите си, че няма нищо друго в света, което бих искала да правя.?
Нуждая се от подкрепата им, но те мислят, че просто мечтая.
Може би е така, докато мечтите ми не се сбъднат.
Скъпа Каръл,Аз съм от семейство с един родител.
Мама работи в лаборатория и парите едва стигат.
Моята мечта за кариера не включва диплома от колеж.
Искам да бъде актриса.
Къде мога да получа образование, да разполагам с пари за уроци, да се явявам на прослушвания за роля и да имам време да дишам?
Хубаво е да имаш цел, но бъди реалистка.
Повечето момичета искат да бъдат известни актриси, но повечето работещи актриси остават анонимни от прослушване до прослушване и работят като сервитьорки, за да свържат двата края.
Много биха продали душата си, за да получат роля в реклама на дезодорант.
Така че не се насилвай да ставаш тийн-идол, но ходи на прослушвания за роли в училище, в представление, в църква или синагога.
Взимай уроци и учи каквото можеш от ученици и учители (помоли ги да те свържат с агенти).
Играй, играй, играй до побъркване.
Не отписвай колежа.
Не само че ще ти бъде от голяма полза, но в много колежи има театрални занимания и предлагат театрално обучение.
Можеш да се сдобиеш с диплома, докато учиш за театъра и играеш в пиеси и мюзикъли.
Скъпа Каръл,Мечтата ми е да стана писателка.
Преди да умра, искам да напиша книга.
Как да започна?
Обожавам да пиша разкази, поеми, всичко, което може да се опише.
Скъпа Каръл,Амбицията ми е да бъда журналистка и в момента правя проучвания.
Ти как влезе в бизнеса?
Скъпа Каръл,Печелила съм много конкурси с писмените си работи, които хвалят и учителите ми по английски.
Мисля, че притежавам това, което се иска.
Но съм само на 14.
Достатъчно голяма ли съм, за да опитам да издам нещо?
Би ли могла да ми помогнеш със съвет?
Скъпа Каръл,Аз съм вдъхновена писателка...
Вдъхновяващо, това е вдъхновяващо...
Самата аз започнах, когато бях тийнейджърка, но бях все пак на 19, а не на 14, и дори тогава се чувствах доста млада.
Изпратих статия за списание "Севънтийн" - те пък ми изпратиха 100 долара за това.
По-късно писах за други списания за тийнейджъри (като "YM" и "Тийн") и направих рубрика "Помощ" за списание "Гърлс лайф", след като списанието започна да излиза.
Едва завършила книгата, наречена "Само за момичета", писах за списания като "Глеймър", "Брайдс", "Парентс" и даже говорих с Опра (Уинфри) да пиша тестове за "Космополитън".
Писах и проза за възрастни.
Обичам работата си.
Ако обичаш да пишеш, насърчавам те да го правиш.
Не бързай да публикуваш, защото писането ти ще се развива от детските ти години през училище до колежа.
Ще имаш и повече време да пишеш.
А ако мислиш, че ще се обезкуражиш от отказ (Аз все още се обезкуражавам от откази!), защо да си хвърляш в огъня?
Ако се чувстваш и умна, и талантлива, започни да изпращаш текстове на редактори на списания или на проза.
Те ще прочетат твоите първи есета, разкази, писма, солени анекдоти или дори поеми.
Изпрати екземпляр от написаното (запази копие за себе си) заедно със самоадресиран плик.
Ако четеш списанието и знаеш какъв тип неща публикуват, шансовете ти се увеличават.
Можеш да помолиш списанието за техните изисквания.
Други идеи?
Покажи работата си или писмото на редакторите в училищния или в градския вестник.
Или просто продължавай да пишеш и четеш.
Постоянството може да бъде възнаградено.
Певицата Ела Фицджералд е убедена: "Просто не се отказвай да правиш това, което наистина искаш".
Където има любов и вдъхновение, не би могло да се сгреши.
Писателката Ани Ламот твърди: "Това е, което ни отделя от обикновените хора: вярата дълбоко в сърцата ни, че ако построим замъците си достатъчно добре, никакъв океан няма да ги разруши".
Мисля, че е чудесно да бъдеш такъв човек.
Аз също.
А ти?
Утринното лятно слънце изскокна високо над Стара планина.
Потоци от зари минуваха през търкалястите решетчени прозорци на черквата, пречупваха се през кристалните полилеи, провесени от свода, и падаха на отсрещния зид в чудни разноцветни шарки.
Храмът беше пълен с богомолци, над които се вееха облаци дим от кандилницата на поп Ставря и мелодическите звукове на сладкогласния Хаджи Атанасия, който допяваше новото "Достойно ест", глас пети.
Звънливи гласове на ученици при аналоя държаха обикновеното исо, ръководени от главния учител Гатя; на отсрещна страна подидаскал Мироновски, псалт, приглашаше издебело, като тупаше равномерно с крак и хвърляше крадешком погледи към решетката, зад която стояха жените.
При шумния пангар, в тронове, стояха облечени в богати дълги кожуси първенците и умилително слушаха сладкогласието на Хаджи Атанасия и му приглашаха тихичко.
Често вниманието им отвличаха новоприходящите богомолци и белисани богомолки, които палеха свещ пред архангела Гавриила или отиваха да целуват пред олтара.
Виж, тоя дрът пинтия - вариклечко, за две пари свещ запали, а метани до земята прави, метаните са без пари...
Вариклечко не, ами вариклечко.
Гледай, Гина Махмудката, булката на оня поразеник...пали свещ ...
Облякъл я в джамфезен малакоф и в мъсър, а от три години и половина, кажи, не може да ми плати осемстотин и шейсет и един грош пари, горни пари ...
Магаре недно! ...
Магаре и половина.
А богобоязливият Хаджи Аргир Измирлият посочваше с кръвожаден поглед на пригладените и помадосани младежи, които идеха късно и само се прекръстяха, без да палят свещ и да целуват.
Тоя, Рачовият син - маскара, видие ли го?
Да сум цар, сте ги прекарам под ноз сиските тия протестанти!
Бозе, прости!
Боже, прости.
Защото "Достойного" се беше довършило, а подидаскал Мироновски захващаше предисловието на киноникото глас осми.
Но скоро настана отпуск и последното плачевно амин на поп Ставря се изгуби из шумотевицата на благочестивата навалица, която се натискаше вече при входа, за да излезе вън на нартиката; от нартиката множеството нахлу в двора, между два дълги реда просяци, за да изскочи на пътя.
Част от него зави към женския метох, за да прави визита.
Защото черквата на калугериците нарочно пущаше по-ранко и баба госпожа Нимфидора очакваше вече в келията си гости, за да ги послужи с новото си портокалево сладко, госпожа Евдокия - за да се научи истина ли Павлакеви ще имат годеж до друга неделя; госпожа Соломония - за да покани подидаскал Мироновски да дойде подир обяд да и предаде урок от французки; госпожа Секла - да посрещне Николакица,с дъщеря и, дето и г-н С. уж случайно щеше да дойде, за да изгледа Еленчето; а г-жа Евгения-Полидора - да разкаже на многобройните си роднини кавгата оная вечер между Ивана Поляка и булката му, защото не щял да и купи букурещка капелина като на Теофануто, и какви червиви думи му е издумала и как свекърва и я гонила из градината с хурката.
Първенците пред пангаря вместо да последват другите, отбиваха се и се изкачваха из, стълбите на женското училище (което беше в черковния двор) в една широка стая, в която ставаха обикновено общинските събрания.
Дълго време се проточи съвещанието.
Най-подир то се свърши и първенците занаизлазяха шумно из вратата и занаслазяха по стълбите.
Скоро из целия град се разчу, че избрали епитропите и между тях - Варлаама Копринарката и Ивана Селямсъза.
Тая новина причини голямо учудване, защото всичкият свят знаеше, че те не можеха да се видят по причина на една стара разпра за капчук, завещана от бащите им.
Добро, хубаво.
И Тарилйомът и Селямсъзът са учени и почтени, но нямат согласието, а без согласието, като няма него, всичко пропада.
Аз казвам пък, че сега, ако се согласят, ще се согласят.
Всички обърнаха очи към Хаджи Смиона.
Защото, защото, когато двама души, речи ги настоятели, речи ги търговци и прочия, работят в една работа, разбираш?
То се знае, че те трябва да се согласят...
Това си е естествено.
И Хаджи Смион си обу пак калеврата.
Как ще се согласят естествено?
Ти, Хаджи, тури твоята Катинка и Ингилиза да се преговарят, макар че се хранят от едната трапеза и припознават един и сущ господар?
То е право, на и завчера Ингилизът щеше да удари Катинката.
Тарилийомът е готов да чака до второ пришествие, но няма да се сдобри със Селямсъза, знам го аз какво е куче.
Та и Селямсъзът стока ли е?
Проклет в червата: издигнал е към Тарилйомовия двор преграда от шиндри, намазана с катран, за да ядосва Варлаама и булката му.
Хаджи Смион си провеси пак единия крак - знак, че взема думата.
Настоятели!
Магарета!
И тия, и другите!
Защо ги избират?
Тая заран, като идех на черкова, отбих се при Максим рибаря, за да взема нещо за днеска...
Видях ги там и двамината: Селямсъзът си купуваше шаран, но щом видя, че Тарилйомът, и той си взел вече, хвърли шарана, па си купи сом, като рече: "Анатема, който плюска днес шаран", и плюна въз рибата на Тарилйома.
Е, това човещина ли е?
Магария!
То се знае, когато няма согласие, всичко пропада.
Хаджи, недей дума согласие, не се гледат хората: милуват ли се или се мразят, ами се гледа кадърни ли са.
Та и аз това казвам, я.
Кадърни ли са, стига ли им пипката - Селямсъзът го избраха за неговата старост и опитност - нали него праща народът едно време в Стамбул да гледа давията с Троян?
А Тарилйомът е човек разбраничък и ходи се на горната черкова, та ще забикаля школото и даскалите ...
А другите питропи - зарежи ги, не се свъртат нито два месеца в село.
Тук согласие не се пита.
Ганчо Заекът и Фачко Попчето чашата си не делят, наедно се на припек стоят, но не могат раздели на две магарета сено.
Куфалницата им не стига.
Няма го в куфалницата.
Доказателствата на Стамболлият, подкрепени силно и от Хаджи Смиона, който пак се ободри, смутиха противниците.
Дядо Нистор се сбърка и взе да чисти чибучката, доде да намисли какво да отговори.
Иван Бухалът се изкашля няколко пъти и забърка из всичките си джобове.
Иван Головратът хвана да надува силно наргилето, а Иван Капзамалинът нищо не стори.
Настана мълчание.
Хаджи Смион го пресече.
Тъй, тъй, дядо Нисторе, хората знаят какво вършат и кого избират.
Согласие - согласие, но да питаме: какво има в пипката?
Но понеже дядо Нистор не отговори.
И аз дадох глас за тях, пак ще дам зазщото са достойни хора!
Достойни хора!
Не могат името си да запишат по граматиката и прочия.
Тарилйомът се подписва: Фарлам, тоест не Варлаам, сиреч, наместо веди - ферт, и изяда едното а ... и прочия! ...
Е, че Варлаам и Фарлам се едно е, от толкова какво има?
Как се едно?
Можеш ли да кажеш: пророк Фарлам и прочия?
Няма нищо от толкова, а?
Гаче се едно е да държиш бухалка и перо.
Назад, назад вървим, не ни бива за бъзов гребен.
То се знае, не ни бива.
Иванчо Йотата беше разярен, защото въпреки надеждата си не биде избран настоятел.
Той си тълкуваше, че тая пакост му е направил учител Гатю, с когото веднъж се бяха карали за правописанието.
Ах, минува!
Тарилйомът.
И носи рибата.
Запря се, здрависва се с Кона Крилатия.
Ами що забърза така, гаче го гонят и прочия.
Хвърчи!
Не видиш ли?
Селямсъзът се задава отподире му.
И всичките се навалиха на прозорците, за да гледат.
Селямсъзът наистина се зададе отгоре с риба в ръка, но срещна Неча Райчинчин и запря го да му каже нещо, вероятно - колко е купил рибата, която повдигаше нагоре, после срещна Марина Хаджи Цаков и каза му, види се, добрутро, защото погледна към слънцето; а като зърна дяда Постола, застигна го и взе да му разправя нещо твърде важно, защото не видя Ивана Разпопа, приятел, който замина покрай него - за да го здрависа, нито Варлаама Копринарката, който отиваше тичешком - за да го изпсува.
Варлаам Копринарката, по прякор Тарилйомът, отиваше у дома си.
Той беше човек на четирийсет и девет години и два месеца, с лице дълго, мършаво и великопостно като на св.
Ивана Коприваря, с цилиндрически ален фес и в широкодънести потури, които му придаваха многокрасен вид; смирен, целомъдрен, женен и гайтанджия, както свидетелствуваха двете му ръце, вечно вапцани в най-изрядното индийско синило.
Варлаам Копринарката не беше никак развратен човек; той говееше в сряда и в петък, носеше шарени чорапи, плетени от булката, рано си лягаше и ставаше, за което Иван Бухалът, голям присмехулник, често казваше, че Варлаам вечеря с просяците, ляга с кокошките и става с петлите; не пиеше ни вино, ни тютюн, беше левичар, в черква ходеше редовно, в кафене - рядко, на съдилище - отнюд, ако не смятаме разправията му за капчука със съседа Иван Селямсъза, с когото се влачеха по кадии от много години насам.
А каква кавга беше, свети архидяконе Стефане!
Даже и жените им, булка Варлаамица и булка Селямсъзка, ужасно се гонеха и омразата им стигна дотам, щото булка Варлаами не наричаше булка Селямсъзка инак, освен "гърнива сланина" по причина на жълтите петна по изтъртуфения и образ, както и булка Селямсъзка думаше на булка Варлаамица дървеница, защото беше дребна и кървосмукателна.
Преди два месеца на мегданския кладенец булка Варлаамица беше изяла по гърба бухалката на булка Селямсъзка - малко по-горе от лакътя.
Оттогава булка Селямсъзка по-често отбиваше барата или щом видеше из дупката, че булка Варлаамица си мие ръцете на чучура, лисваше в барата си всичката помия от коритото, дето переше постилците на децата си.
А булка Варлаамица се късаше от яд.
А как нежно Варлаам обичаше жена си!
Как страстно-чувствително говореше за нея!
Тя ми свари фасулева чорба днес, само че прекарала оцета, та киселеше като усмивката на Фачка Зобидренката; или децата са отишли да навадят краставиците, а пък аз: дай си мъжо жената, а ти иди в трънето! ...
Напразно Иванчо Йотата, който беше твърде свадлив човек, го уверяваше, че метода е едно, а методiа друго, и че граматиката всякъде другаде дава да се пише i , само не в метода.
Варлаам Копринарката, който също знаеше едно-що учение (той някога се беше готвил за дякон в Гложденския монастир), упорствуваше и не искаше да падне долен на Иванча.
Поради тая причина Иванча Йотата не беще приятел на Варлаама Копринарката.
Но освен цилиндрическия ален фес, останал от първия период на царуването на султан Меджида, и който беше устоял против всичките посегателства на модите, Варлаам Копринарката имаше друго отличително нещо: той беше много умен човек и имаше обичай да се изразява с притчи и издълбоко, щото дядо Постол мислеше, че Варлаам е чел Соломонията.
Добрутро ти, Варлааме.
Той отговаряше с черковен глас.
Ако не е добро, то си е за него.но то е речено да се рече.
Дал Бог добро, Варлаам знай какво прави.
Копринарка, как я носиш тая пущина (салтамарката)?
Жегата е дяволска, пази се да не измръзнеш...
Горещото гори, студеното студи, а парен каша духа.
Което щеше да каже, че Варлаам преди единадесет години е настивал по Петровден и е лежал от тежка болест, от което горната част на главата му и днес има подобие на някоя Сахара.
Но особно любезно се разговаряше Варлаам.
Копринарката с Кона Крилатия, съседа му през барата, който повече приличаше на бъчва, обута в гащи, отколкото на хвъркато пиле.
Седнеха например лятна вечер, по месечина, на праговете си, гологлави, по риза и по бели гащи, обути на босо, и захващаха да си бъбрят мирно за това и за онова, за политиката, за кокощките или за преждата, или за луната.
Виж, това месечината, Варлааме, ще да е нещо голямо...
Дали е живо нещо?
Санким, ако му гледаш лицето, прилича на живо... но кой знае пак.
Може да е живо, може да е мъртво, всичкото е умишление...
Виж тая бара, ако една мравунка се спре при нея, ще каже: море е, ти ще кажеш: бара е, а Фарлам ти казва: море е!
Чудесата Господни са чудесни.
Ами ако би да падне въз нас... тъй както стоим... а?
Страшно!
Не пада.
А ти вярваш ли, че тя е звезда?
Нашият копелак това го учат в школото, протестантин цял.
Звезда ли?
Звездата си е звезда, но пророци, и учени, и благородни, според списанията, както са писували, така са го и нарекли, и така си е било от века и до века...
Солнце позна запад свой...
Каква ти звезда и какво ти удивление!
Коно Крилатият се пак задълбочаваше в астрономически разсъждения и с вида на една възклицателна влазяше у тях си, като пришушваше: "Много чело, много знай".
Название на едно гръцко хоро по онова време, играяно в градеца.
Той беше шейсетгодишен човек, висок, барачест, великан, почти Голиат, но вместо древния костюм на филистимеца носеше огромна рунтава шапка, дълъг шаечен кожух, червен осемнайсетлактен пояс, черни потури с късо дъно, с вечно разкопчани крачоли, остаряла мода, но която той още държеше за възпоминание на ергенството си.
И днес Селямсъзът сам копаеше лозето и работеше гюла си и цъфтеше от здраве и сила; лицето му, украсено от рунтави вежди и мустаци, съвсем побелели, пълно, червендалесто, неволно привличаше вниманието.
Забелязваше той това не без удоволствие и не пропущаше случай да се покаже пред младите булки, кой знае защо, по-стар.
Невесто, що гледаш така дяда си?
По коледни пости ще ми дръннат седемдесет лазарника що ме гледаш така?
И и смигваше полулукаво.
А подидаскал Мироновски, комуто викаше "джянсъз", защото беше само кожа и кокали, съветваше заран рано да яде чеснов лук с луспите, а вечер без луспите, и да мята половина ока киселерско вино, защото дава кръв, а когато напуща децата, да се разхожда до лозето му, дето има и за него една мотика.
Едно нещо, което докарваше в изумление всекиго, който се запознаваше със Селямсъза, беше прякорът му.
Свети Хараламби!
Какъв Селямсъз!
Човек, който имаше четирнайсет деца, закачаше младите булки и поздравяваше целия свят, освен Варлаама Тарилйома, и то не за друго, а защото се мразеха, и не оставяше никой да отмине, докато му не кажеше добрутро, добър ден и добър вечер (в тоя случай всякога поглеждаше слънцето, за да не сбърка), такъв човек днес носи името Селямсъз, както и съсед му, такъв почтен човек - несериозното название Тарилйом!
Уви, няма правда, и право имаше нашият незабравим Пишурка, дето възпя в небесен химн отсъствието от земята на тая госпожица!
А как страстно обичаше той да здрависва всичките си приятели и познайници!
Даже уверяваха, че в една критическа минута, каквито булката е имала досега четирнайсет пъти, на лозето, той се спуснал да вика баба Мюхлюзка и доде стигне до града и до къщата на почтената докторка, той поздравил с добър ден петдесет и двама души и се поразговорил за времете, за скъпотията на дървата и на овнешкото месо и за други важни работи с дванайсетина души, така щото когато се завърнал на лозето с баба Мюхлюзка, в шубраките на слога, в една кошница лежало едно мъничко боже създание, което крещяло до небесата.
Честитият баща дал на рожбата си име Мойсейчо, едно защото това му напомняло древния еврейски законодател, когото нашла фараоновица в тръстиката при нилския бряг, а друго - и то е по-важното, - че всичките имена от рода му бяха завзети вече, а от календара не искаше да взема име за децата си, както правеше Иванчо Йотата.
Прочее Селямсъзът беше много приказлив человек.
Случеше ли се някой да го попита отде има емфената си кутийка, която освен на емфе миришеше още на дълбока древност, той захващаше да разказва, че останала наследство от баща му Ивана и че тя била подарък от някоя си ханъмка Емине-Ханъм, жена на филибелишкия паша - Ариф паша, на дяда му Хаджи Тодора, койтр имаше дванайсет уврата гюл и умря от една пъпка на носа, като отиваше на Неврокопския панаир с Неча Гулебалюв.
И винаги така беше подробен до уморителност.
Особно обичаше той да изрежда на поп Ставря, който всяка неделя му идеше на гости, за да си похапнат и посръбнат (само той в целия град изброяваше, без да сбърка, наред имената на всичката многородна челяд на Селямсъза), обичаше, казвам, да излага по исторически ред имената на четирнайсетте си сина.
Петър - съм кръстил на дяда Петра, баща на баща ми; Ивана - на баща ми Ивана, който умря в чумавата година; Кръстя - на вуйча Ставря - Ставри по български се вика Кръстю, от ставрост, но аз мразя патриката, както зиайш.
Адаши сме.
Бог да ти го поживи и светий и честни кръст.
Павела - кръстих на чичо Павла, сват на дядо Постола Измирлият; Параскева - на баба ми Параскева, дето ходи два пъти в Русия на просия; Йотата - на Хаджи Стоян, вуйка, ми, дето умря във Влашко; Донча - на брата ми Антона; Маноля...
Емануила, и роди сина и нарече ему имя Емануил...
Емануил - на братовчеда ми Маноля, - Мануиля, който се ожени за хаджи Гина, хаджи Димова щерка, дето се разкалугери, Бог да я прости...
И така нататък.
Селямсъзът беше твърде добър баща в къщата си и всяка вечер обичаше да бие най-гласовитите от децата си, не толкова, че те бяха най-бесните, колкото да дразни бащинското самолюбие на Варлаама, който, от дванайсет години, как се е женил, нямаше освен едно чедо, и то още на път! ...
По естествена ли наклонност или как да ядосва сериозния Варлаама, чиято къща беше всякога глуха, по причина че освен котката нищо друго не нарушаваше тишината в двора, Селямсъзът обичаше шума, веселбите и песните.
Току-речи всяка вечер, като сръбнеше хубаво, караше някое от децата си да му изпее една песен.
Най-много му се допадаше песента: "Отде да начена, о любезна моя...".
Чувай, булка, виж едно време как човеците са имали любов помежду си.
О, любезна моя!
Карай, бре! ...
Чувай, булка, Българията открай време е раждала много чеда, то е благодат Божия! ...
Пей нататък, бре!
Но той обичаше да му пеят и черковни песни.
Дончо, Авраме, запейте "Достойното", дето ви учи Мироносовски.
Достойно ест?
Него, де.
Те запееха.
Чувай, булка; отче Иероним, игуменът и госпожа Миродия, калугерицата, дето изпрати дар на филибелишкия паша, Неджиб паша, двайсет чифта чорапи, а той подари хилядо гроша за доправата на темплото на черквата в метоха, когато запееха, Бог да ги прости, това херувико, всичките чорбаджии приглашаха, а черковата тътнеше...
Карайте, бре!
И той пак подхващаше да приглаша, и очите му се наливаха със сълзи.
Тая вечер, подир като ядоха и двете дълбоки паници с вино се изпразниха, той накара децата му да изпеят нещо.
Кое?
Пак "Достойното", днеска ме удостоиха, днес достойно се пей, магарета недни...
Знаеш ли булка?
Тарилйомът, като отиваше за черкова тая заран, купи един шаран, ей-такъвакана голям ей.
Та па забрави, ами влезе с него в черкова.
У, мъжу!
Па влезе в черкова с шарана...
Всичките хора се кискат, той отива да пали свещ, в една ръка свещ, в другата шарана.
У, поганец недни!
Всичките се кискат.
А бе, хей, будала!
Изведнъж се сети, говедото, повърна се, излезе гологлав на нартиката и хвана да се гуши между малакофите на жените.
Селямсъзът се изсмя яката, а с него деветнайсет гърла нададоха гърмоносен смях, който смути тишината на двора и се разнесе по съседните къщи.
Селямсъзът лъжеше.
Той не застигна черкова, защото из пътя му се случи да срещне Ненча Дивляка, Куня Шашов, пандура, Пента Пенев, баба Рипсимия, която се връщаще след пренос, и Аргира Монова, с които има доста дълги разговори, и когато дойде до черковната врата, видя, че народът излиза..
Прочее Селямсъзът лъжеше.
Но хохотът беше искрен.
Един страшен вик от Варлаамовата къща отговори на тоя смях.
А то бяха клетви от булка Варлаамица и черковният глас на Варлаама.
Когато децата писнаха "Достойно ест", ненадейно на прозореца лъснаха две светли, валчести очи и един друг глас, таинствен, неземен, се присъедини към концерта.
Прссс!
Но котката пак мечеше.
Децата млъкнаха.
Върви си у вас, мари, шаран е донесъл господарят ти, главата му яж.
И всички се изкикотиха пак.
Веднага Селямсъзът хвърли настрана презръчника, скокна бързо, изръмжа нещо с устата си, излезе из вратата, заобиколи, улови котката на прозореца, слезна на двора, преметна се през Варлаамовия зид и я натопи три пъти в кюпа му с черната вапцилка.
Като я пусна на земята, белоснежното животно се изгуби из ногцта, от която стана по-черно.
Подир това Селямсъзът се завърна, легна и хърка до заранта.
По турски значи човек, който не поздравява никого.
Патриотични песни по онова време.
Хаджи Смион беше се вече облякъл във френските си дрехи и пиеше спокойно цигарото.
Нямаше нищо по-добродушно от физиономията на Хаджи Смиона.
Глава длъгнеста и сплескана на ушите; лице сухичко, мършавичко и безобидно; поглед безстрастен, глуповат и вечно усмихнат.
Хаджи Смион имаше около 45 години, носеше шаячени възкъсички панталони с колене, френска риза без вратовръзка, плитки калеври, дълбок голям фес, който му падаше до веждите, и сиво шаячево сетре, на което дясната половина на гърба имаше възчерен цвят, а лявата - по-белезняв, която странност обаче Хаджи Смион обясняваше по твърде прост начин на ония, които го питаха за нея.
По модата в Америка, американски.
Хаджи Смион казваше това без най-малката цел да излъже.
Той го казваше естествено и с пълно чистосърдечие.
"Американско" за него беше всичко, що се отличаваше с особено качество или с ексцентричност.
Не искаме да кажем, че Хаджи Смион не обичаше да лъже, напротив.
Но и лъжата му беше чистосърдечна, и като честен човек, той пръв си повярваше.
Но щом дойдеше работата до прение, изведнъж отстъпяше, защото Хаджи Смион естествено беше твърде миролюбив и никой не помни, откак се е той завърнал от Молдовата (живеенето му в Молдавия беше велика дата за него), да се е карал с някого или поне да се е препирал освен с Лилка Алтъпармака, и то за един политически въпрос (Хаджи Смион беше страшен политик) относително смъртта на Максимилиана в Мексико; Хаджи Смион поддържаше, че бил заклан от джелатин, а Алтъпармакът по един безобразен начин доказваше, че го били обесили на една черница.
За да го обори, Хаджи Смион напосока каза, че няма черници в Америка.
Това прение щеше да придобие още по-бурен характер, ако Иванчо Йотата не беше донесъл от лавката си новоизлязлата картина, която представляваще застрелването на Максимилиана; препирнята изведнъж се прекрати и Хаджи Смион си излезе из кафенето, учуден от бикоглавството на Алтъпармака, който без да е видял нещо, приказва, за което Иванчо Йотата ги нарече и двамата добичета.
Както и да е, това беше един случай, в който Хаджи Смион неблагоразумно се хвърли в неизвестностите на една словесна война.
Затова той избягваше възраженията: нито ги правеше, нито искаше да му ги правят.
Хаджи, днес имаме ясно време.
Много ясно време, Ненчо.
Май каквото гледам, идат облаци от Балкана, хем са дъждовни.
Дъждовни облаци идат, Ненчо.
Ще завали и ще побърка на хармана.
Ще завали, Ненчо, без друго ще завали, хем едър.
Господ знай пак, има вятър от запад, та ще разнесе и дъжда.
И аз това казвам, ще го разнесе, Ненчо.
Ба, дъжд няма да има.
Нито капка, Ненчо.
Любопитен беше разговорът му с един студент, дошъл от Москва, върху Сибир.
Близо ли е Сибирия до Москва?
Няколко хиляди версти.
Зная, зная.
А с железница или с пампор?
Помилуйте, просто с кола.
Зная, зная, както в Молдовата; аз сявга с бричка ходех от Ботушан до Нямцу, макар че са четири-пет пощи.
А зимата там студена, а?
Чорт побери!
Се сняг цяла година?
Ужас.
Там снегът засипа Бонапарта, знам: много сняг вали там.
На 53 в Молдовата валя сняг дълбок пет педи.
Там колко педи е?
В Сибир?
Та чорт го знай, аз ти казвам, че ужасна зима владее там.
Сибирска зима, дето го рекли.
А що?
Русия готви ли се на бой?
С кого?
С него...
С нашите де, с чалмата.
Неизвестно.
Как неизвестно?
Напротив, известно...
На какво основание мислите това?
Хаджи Смион го изгледа опулено.
Но вие искате да кажете, че е неизвестно?
Да, поне за мене е неизвестно.
Речи го, че и за мене е неизвестно.
Имаш право, руската политика е много тайна, а?
Горчаков?
Рошкове обичате ли?
Не обичам.
Но те са много ползователни.
Рожковете?
Рожковете.
А защо?
Те вредят зъбите.
Така, така, зъбите вредят.
Аз ми паднаха три зъба едно време, когато бях момче, но не само от рожкове, а защото чупех с тях лешници.
Ти ходил ли си на лешници в планината?
Не, вие?
Никога.
Но да ги видите само, като гора растат.
И Хаджи Смион отдаде чест и стори път на онбашията.
Хаджи Смион допуши цигарата си, хвърли поглед в огледалото, понатисна си феса на челото и излезе, за да иде на гости у Миронча, с когото бяха стари приятели още от Молдовата и далечни роднини и Хаджи Смион му викаше халоолу.
Когато Хаджи Смион влезна у Мирончови, той завари там, на одърчето сред, градината, и бай Мича Бейзадето у Миронча по роба, с шарени чехли и на глава със знаменитата си нощна качулка, която изразяваше философско-епикурейското мировъззрение на Миронча.
Именно пюскюлчето на тая нощна шапка зарад Миронча имаше разни значения - спроти посоката, на която виси: когато висеше отдире, означаваше: "Лъжовен свят", отстрани тя говореше: "Няма файда от кахър", отпреде - "N’am grigea de nimani"
Сега пюскюлчето казваше: "Лъжовен свят".
И наистина Мирончо имаше характер твърде безгрижен и весел и не искаше да знае никого на тоя свят, даже и първия влиятелен Карагьозоолу.
Когато беше сватбарин, а Миронча го канеха на всичките сватби и на всичките пиршества на "Силистра йолу", той нарочно прекарваше тъпаните под прозореца на чорбаджията, за да го ядосва; а по-лани, на сватбата на Никола Джамджията, той изсипа мангал с гореща пепел въз главата на Цочка чорбаджи за едно докачение на чест.
Цочко чорбаджи го тегли на съд и го наклопа като бунтовник пред турците, но не можа да му стори нищо, защото Мирончо извади руски паспорт.
Да имах и аз неговата патента, да видите вий тогава кой е Йотата!
Ще направя тука цяла республика! ...
А как чудно Мирончо свиреше на флаута!
Вечер например седнеше на чардака, надуеше я и тя писнеше из небесата, и всякой, който чуе, кажеше: Мирончо свири.
При това Мирончо беше на 44 години, хубевелек, песнопоец, ерген и страшно обичаше тъпаните и възточния въпрос.
Хаджи Смион полека и усмихнат пристъпи към Мирончо: той чистеше разглобената си флаута с едно дълго гъше перо и слушаше невнимателно бай Мича Бейзадето, чорбаджия и голям обожател на Русия, който му гълчеше нещо твърде разпалено за Русия, види се, с вестник в ръка.
Добрутро, драги господине мой.
Заповядай, любезни приятелю драгий, заповядай.
Тия любезности се размениха по влашки, по който език се разговаряха обикновено двамата приятели.
Мичо Бейзадето стори място на Хаджи Смиона на одърчето, клюмна му с глава приветливо и продължи думата си.
Та ще ти кажа, Мирончо, че политиката днес, както отива, ще изкара вярно пророчеството...
Аз и даскал Калиста питах, но той не можа да вземе разума....но покойният поп Станчо го тълкуваше, и аз гледам - политиката там отива...
Политиката, чорт го взел, днес каква политика има?
Аз едно време в Молдовата...
Та това политика ли е? ...
Когато Менчиков на 52 отиде в Цариград и каза на султана с две думи: щеш или не щеш?
Както се и случи: отвори се боят...
Тук има заплетена работа...
Не е край...
Аустрия трябва да е направила союз с Русия, тя още има страх от маджарина, макар и да крепи Турция.
Байст е дълбок дипломат - и с Горчакова са едно.
А Франца и Англия не смеят да помръднат - прусианецът казва: стой!
Както и да е, политиката се заплита...
Хаджи Смион го пресече, като си изу калеврата.
Право, на, черковний въпрос още не се разплита! ...
Толкова години се борим, аз вчера пак убеждавах Хаджи Атанасия да се отметне от патрика и му казах право в очите: ако си българин, българин бъди, господине, ако си грък, то...
Нямам ли право ?
Човек на вярата си да стои! ...
Поврага ти черковний въпрос! ...
Попски и калугерски комедии.
Ти гледай възточний въпрос, него гледай ти!
Та и аз това исках да кажа я, възточний въпрос, сиреч, всичко друго е вятър.
Помни ми думата, Мирончо, че на тия хъшове, що са сега в Балкана, войводите им са се руски генерали.
Ти недей слуша вестниците...
Две и две четири: това е руска работа, сиреч възточний въпрос... сега се повдига.
Пророчеството не лъже...
Десятая индикта... и возстанет бран силная от Севера... и будут кровопролития и пламен, и бедствiя великiя по всей земле... и погинет проклятое племя измаилтянское!
Братовчед (по турски)"Не ме е грижа от никого" (влашки)Сенчеста местност извън градеца, обикновено място за ядене на гювечи и гуляи.
Какви известия, драгий приятелю жаркий!
Известията са важни, които казуват новините: Филип трепи ли, трепи "зелките" из Балкана...
Аз, каквото ми се варди, ще се освободим, но само турската сила, а? ...
Чорт!
Па и тоя дяволски, като кайш, черковен въпрос, не се решава... замотани работи...
Ти, Хаджи, да си блъскаш о главата тоя твой черковен въпрос!
Не искам да го зная...
На филибелийските чорбаджии трябват владици...
Свобода, свобода, това ми дай ти, пак руският калъч ще свърши всичкото...
Чети !
Чел ли си ти?
Право, право, кога да е Русия ще превземе Цариград.
Бай Мичо има право и Мартин Задека право казва: в "десятата индикта" ще стане, а сега сме, да речем, в 1868 лято, и без друго ще се сбъдне.
Руските генерали са непобедими...
Щом прегазят Дунава, аз познавам пътеките през Балкана, двайсет пъти съм минувал през Карнарския балкан.
Страшно царство, майки, Русията... доде се чак простира!
Аз по-преди ми разправяше Гьочката за Сибирия, да те побие страх: царство ли е, та земя ли е?
А бе, добре, каиш... доде ми на ума...
Виж, политиката, и в политиката също, сиреч...
Прусия и Аустрия се биха при Садова.
Биха се, та се поразиха!
И защо?
За земя...
Защото един цар, за да бъде истински цар, трябва да има земя в царщината, сиреч казано по простому, и един мъж, за да бъде истински мъж, трябва - разбираш? - да си вземе жена във фамилията...
Сиреч искам да кажа, Мирончо, време е вече, аз ти казвам като на приятел, време е вече.
Мирончо го изгледа учуден.
Хаджи Смион му клюмна приятелски.
Да се оженя?
Брр... не е зле да се ожени човек.
Не е зле, не е зле.
Мирончо се замисли пак.
Сиреч ти, драгий жаркий, казваш да си увра врата в женския хомот?
Пази, Боже!
Да има кой да ме води за носа?
Ама чувай!
Да стана още отсега роб на някой шарен малакоф?
Не, не, не!
Ти вярваш ли, че Мирончо е толкова простак?
Кой вярва?
Мирончо няма нужда от жена, драгий ми приятелю.
Какво ми липсва?
Ето моята булка сладкогласна, с нея веселя и мене си, и хората - тя чува ли се чак у вас?
Всяка вечер я слушаме с булката... тя много обича оная, влашката; но не дай, Боже...
Какво не "дай, Боже"?
Да се мисли за старини, за старини да се мисли, драгий ми приятелю.
Е?
Човек е добре да си има дечица.
За това ли?
Браво, любезний мой приятелю драгий, браво!
Сега ако храня мене си - Миронча, тогава да храня рояк сополиви Мирончовчета!
Аз не съм Селямсъзът!
Кой закон пише това?
Как кой закон пише това?
Православний наш закон.
Вятър - закон!
А моят закон е написан на качулката ми: лъжовен свят и суета сует!
Всичко е дим!
То се знае, всичко е вятър и дим.
Женен бил, неженен бил, се ще се мре, нали?
И аз това щях да кажа.
Чувай, драгий мой приятелю любезний, каква е моята философия, ти знайш, аз съм философ?
Ти си философ?
И има нещо в тая (Той посочи главата си.)
Има, знам.
Нито жена, нито злато, нито сребро не правят человека благополучен в тоя свят, а знайш ли кое?
Знам.
Свободата.
Американски.
Па друго не ти трябва...
И той се наведе внимателно над флаутата си, като се мъчеше да запецне една клапа...
Да, па друго не ти трябва.
Хаджи Смион видя пак, че губи полека-лека бойното поле пред необоримите доказателства на философа.
Но той се престраши и направи едно доблестно и последно усилие, за да се закрепи на позицията си, та като отстъпи, да му е чиста съвестта.
Но виж, халоолу, човек, ако е спокоен в къщата си... а кой дава спокойствие в къщата?
Пак жената.
Например аз, ти питай мене, става осем години как водя Гинка, а за нищо не се грижа... нито на влакно грижа нямам, разбираш?
А като не си спокоен, как ще бъдеш благодарен?
Мирончо все стоеше наведен над флаутата си и не отговори.
Хаджи Смион се одързости.
Неженен - добро...
Но хората по нас, знайш... не можеш да им вържеш езика...
Виж, ти ходиш например у калугериците, совсем невинно, да кажем, но светът, разбираш?
Не иде хубаво, разбираш? ...
Без фамилия.
Не, не, не е хубаво, нито е пък прилично...
Какво ще кажат хората?
Мирончо се намуси, тръсна силно главата си и пюскюлчето на качулката се преметна отпреде.
Виждаш ли какво казва това?
Не ме е грижа от никого!
Качулката има право, и тя е философ.
Жената, аз да ти кажа ли тебе?
Тя е змия в пазва, с която лягаш да спиш.
Право, право, и аз понякога, когато ме ядоса нещо булката, викам си: их, чорт го взел, да бях сега Мирончо!
Е, и ти видиш, я?
Как не виждам?
А идеш, па казваш: драгий приятелю, ожени се ?
А сам знаеш...
Не за това, аз само тъй, приятелски... ти, харно правиш, ти си философ.
Хаджи Смион взе сбогом от приятеля си и се упъти към дома си ухилен.
Кога възви из Селямсъзовата улица, той съгледа голям куп любопитни, които се трупаха пред вратните на Копринарката и на Селямсъза и с наслаждение слушаха клетвите, що си пращаха двете съседки, които делеше стоборът.
Скоро любопитният Хаджи Смион разбра, че снощи Варлаам, подир вечеря, като чул злодейския смях на Селямсъза и на цялото му "яково" поколение, побеснял от гняв, та излязъл, та закачил оголения рибен гръбнак на портата му в същото време, когато Селямсъзът вапцвал котката в кюпа му.
Заранта обаче, когато Селямсъзът видял пред вратнята си куп дечурлига, които зяпали учудени пред обесения гръбнак, а Варлаам и жена му съгледали, че котката се оваляла в халищата им, оцапала възглавниците и копринената рокля, както била сложена вечерта на.ковчега, те разбрали изведнъж всичко - и най-ужасната кавга на света се почнала между злобствуващите съседи.
Между това виковете и трясъците от миг на миг ставаха по-силни.
Гърнясала сланино!
Дано да се въвонейш!
Дървенице, кръвопийке!
Дано да пукнеш!
Да те порази Господ!
Да те убие чумата!
Да те прокъсне!
Да се вампирясаш!
Огън да гори тебе и децата ти!
Живеница да ви изяде двама ви!
Гиди свиньо, дванайсеткиньо!
Гиди ялова кукувица!
На въже да видя мъжа ти и ти отдолу да му люлейш краката!
На кол набит да видя твоя и самодиви да играят хоро около него!
Дано ръцете, дето ми вапцаха котката, да изсъхнат и да почернеят, като твойта черна душа, жълта циганко!
Дано гръбнакът, дето го окачиха на вратнята ми, да се задърнеше в гърлата и на двама ви и да ви задави, поразена тахтабо!
Селямсъзът седеше на шестото стъпало на стълбите, гологлав, изпотен, разядосан, морав-червен и с мустаци, наострени кръвожадно.
Той не викаше, а само клюмаше одобрително на всяка сполучена клетва на жена си и грухтеше отвреме-навреме.
Приличаше на един генерал, който е поставил батареята си на една ближна могила и наблюдава действието на огъня.
Види се, че същата тактика следваше и противният генерал, чиято батарея от своята стратегическа точка бълваше огън и смърт.
Залповете ставаха почести и посмъртоносни.
На трескателните гранати - поразии от батареята на генерала Варлаама батареята на генерала Селямсъза отговаряше с пукателни бомби - проклетии, от които тряскаха небесата и керемидите!
Най-подире батареята на генерала Варлаама хвана чувствително да предрезнува; това като съгледа неукротимият Селямсъз, след минутно съвещание с шапията си реши да прати тозчас няколко анадолски гюллета попръжни и с тоя кръстосан огън да нанесе последния удар на неприятеля.
И извади емфявата си кутийка и смръкна емфие, както направи френският пълководец при Аустерлиц.
Свети пръв Трифоне Зарезане, какво съвпадение?
Изведнъж Йотата се промуши из навалицата и се озова отпреде му.
Втори път читателите се срещат с Иванча Йотата.
Но що беше това нещо Иванчо Йотата?
Иванчо Йотата не е нещо, а человече дребно, сивооко, с четиняста коса и мустаки, с исполински нос и с голямо честолюбие.
По-младите си години той е преминал в литературни занятия, а след смъртта на дяда си варди бакалницата.
Мазните ръкави на зеленото му шаячово сетре и оръфаните крачоли на оваляните му (делнични) панталони доказват неуморното му трудолюбие.
Иванчо Йотата, както казахме, е твърде честолюбив човек, не позволява никому да го обижда, бои се от турците и се води все с учени хора.
Той взема участие във всичките сериозни въпроси, които се възбуждат в Джаковото кафене, и може да се препира успешно с учител Гатя по филологията, с Хаджи Атанасия, който още припознаваше гръцкия патрик - по черковния въпрос, а с Хаджи Смиона, дори и с по-учени хора - по външната политика.
Прочее Иванчо беше ученолюбив и не се мислеше за прост човек.
Време е, ние, учените, тоест, да се соберем и влезнем в соглашение... трябва да оправим язика и прочия.
Вчера ми дойдоха маслини от важна степен и с твърде способна цена.
Иванчо преди години четеше дамаскини и житиета от амвона; еднъж прочете житието на "Алексия божий человек" и всичките баби плакаха.
Той даже бил съчинил три слова: за Неделя Вайа, за мученичеството на св.
Георгия Новий и за грехопадането Адамово.
Те, както и житиетата, били от него саморъчно писани с черковни букви - черни и червени - и с лози, и с образи, и толкова прилични на печатни, щото покойният дядо поп Станчо напразно гуждал и двата си чифта очила да ги разпознае, но не можал.
Кешки аз да изгорях, та не списанието ми...
За народа загуба велика.
Де са нашите славни списания ?
И наш’те славни списатели?
Но Иванчо Йотата и днес не отстъпва никому в учението и е страшен привърженик на i-то (йотата), която учител Гатю злодейски изгони из класовете на училището.
Нikitа Пiшiкат: четiрiдесе др.сiлiмikia - 3 гр, Дiмitpia Пiнtiяta: пiл пitie - 20 гр.
Освен това Иванчо Йотата беше бъбрица сплетник, дръзновен и блажеше през коледни пости - скришом от жена си; но това не му бъркаше да мрази ужасно патриката и гони простаците като Варлаама.
Е, сега кажи ми как стана това приключение, от що, защо сиреч и прочия?
За голямо чудо, същото се случи и с противната батарея.
Какво приключение?
Никакво приключение и отключение!
Аз откак съм човек на света, а викам се на седем-десет-осемдесет години...
Такова куче краставо да се подиграва с моя честни дом...
Иванчо, как го приимаш това?
Какво му прави портата ми на тоя унгурин и манастирско магаре?
Аз, човек с жена и с фамилия и с четиринайсет деца, плащам деветстотин и деведесе и един грош данък, долни пари, на царщината, на старо време да ме обезчести, и защо?
Я го питай защо, я? ...
Не, аз това го не возприимам, проклет да е Селямсъзът, ако возприима това! ...
И прочия...
Сега, бай Иване, да дойдем на историята.
Историята, историята, историята е тая: обесил ми гръбнака на портата, хърватинът проклети, та кой отде замине, да гледа и да се подиграва с моята честна порта.
И Селямсъзът плюна.
Тогава ти?
Потопи котката и прочия?
Каква котка и кой потопи? ...
Та искам да ти кажа, че аз откак съм на света, а викам се човек на осемдесет и пет години, такова грешно и срамотно нещо не съм видял да направи христиенин на христиенин, та той, това куче, Тарилйомът, не е и христиенин, ами същий цинцарин, дядо му е бил дошъл от Воскополи, из арнаутлука, с една торба на гърба и е продавал пуканици и халва!
А защо Варлаам ти е направил това презрение?
Тарилйомът ли?
Аз ти казвам, Иванчо, че такава поганска работа нито съм видял, камо ли да съм чул! ...
Стар човек ме гледаш, ама дето го рекли: пази, Боже, от зло...
Джанъм!
Първица ли е човек да се скара?
Живи сме.
Човек не е дърво я, виж децата ми, що се викат - деца са, па и те се карат и бият и всяка вечер ставай кадия, та ги разправяй... оная вечер щях да потроша Маноля с бой.
А не съм вчерашно пеленаче...
Помня едно време, когато се скараха, пак за капчук, Хаджи Петко и Хаджи Папурко, влачиха се по кадии и по мюфтии запалиха си един друг копните, а Хаджи Петко и Хаджи Папурко бяха донейде си сватове: Хаджи Петко водеше лелината дъщеря, Рипсимия, на Хаджи Папурка; той беше, Хаджи Папурко, най-старият син на дяда Бенча, от Сюлюменовий род, и имаше къща, кажи, цял конак...
Та когато се сбиха по заговезни Хаджи Петко и Хаджи Папурко, тебе лъжа, мен истина, извадиха калъчи...
И прочия... сега чуй, да си поприкажем сърце откровено...
Ти си баща и прочия...
Тогава?
Ти потопи котката във вапцилката, от разярение душевно.
А пък котката, когато Варлаам легнал с булката и прочия... отишла, та направила всеобще злоупотребление, разбирам, животно е.
Е, добре, котката аз я потопих, кръстих я!
И аз я пуснах да иде да им се погали в гащите... та какво?
И Селямсъзът се изпули на Иванча още по-застрашително.
Иванчо само клюмна с глава.
Какво бива от една котка и от един Тарилйом?
Нищо.
Котката се измива и дрехите се изпират.
Ами това леке, дето го залепи той на вратнята ми и на лицето ми, кръв го измива!
Кръв, знайш ли, Иванчо?
Не, не, преговерете се.
Виж, сто души народ ви гледа на портите и се смеят великогласно, не подобава, прегърнете се и прочия.
С Тарилйома ли?
Та той не струва колкото едно добрутро!
И двамата.
Аз знам, че ти имаш пълно право.
Варлаам е един богохулник и анадолски капасъзин!
Не може още името си да запише, и епитроп!
Срам за българския народ.
И Иванчо тупна с крак.
Имам ли право?
Имаш.
Опростете се.
Тебе да бяха ти окачили на вратнята гръбнак от шаран, един лакът дълъг, какво щеше да направиш?
Кой ще ми го окачи?
Кой и да бил.
Гръбнак от шаран?
Нека бъде биволски.
Иванчо се ядоса.
Казвай, де?
Кой смей?
Някой, да кажем Тарилйомът.
Той няма да е жив.
Смерт!
Горд человек беше тоя Иванчо.
Хаджи Смион от своя страна пък утешаваше Варлаама Копринарката.
Батареята, още в безпорядъчно състояние от трескавото движение, което и беше дала силата на огъня, смъкнала се беше от високата си позиция и клечеше замислена, но още димяща, при барата, с поглед отчаяно впит към стряхата.
Там, провесена на малакофа си, съхнеше на слънце и меланхолически се полюляваше праната рокля.
Генерал Варлаам, блед, презеленял, запенен, с наострени подстригани мустаци, с изложена Сахара на слънцето, която сега лъщеше заслепително от пладнешките лъчи, ходеше бързо назад-напред по двора, последван от Хаджи Смиона, който чакаше да му отмине малко гневът, за да се не оплете в някоя безполезна, разправия.
Сега казвай: какво му се пада на тоя бяс нечестив?
На Селямсъза ли?
На оногова, де, казвай!
Слушай, Варлааме, помирете се, казвам ти като на приятел.
Фарлам ли?
Добре е да се помирите, вярвай Бога, добре е да се помирите, по братски, по християнски.
Варлаам изгледа намръщено Хаджи Смиона.
Аз не очаквах от ваша милост такива едни совещания.
Аз, като приятел.
С него?
Брат?
Християнин?
Вярвай Бога, Варлааме, опрости г...
Той се моли за прошка.
Хаджията лъжеше.
Той?
Той, на, сега ида от тях е... убедих го и той е готов да се целувате, самичък рече, склони.
Целование с Юда?
Да пази Господ, никогда!
До гроба! ...
Ама слушай, Варлааме!
Не слуша Фарлам.
Ама чуй ме де, една думица...
Отнюд!
И Варлаам пак взе да ходи назад-напред с наведена глава и с ръцете отдире.
Варлааме.
Слушам.
Аз и друг път съм ти казвал! ...
Булка!
Нямам ли право?
Булката нищо не отговори.
Очите и се бяха впили в роклята, по която още личаха следи от два големи облака, нарисувани от котката с най-прекрасно индиго.
Ти от булката искаш право, а?
А я попитай, какво и е на сърцето?
Знам я, знам я, тя е милостива.
Я попитай Фарлама как му се въртят облаци из стомаха?
Знам те, знам, да бях на твойто място, вярвай Бога...
Можеш ли изтърпя това кораблесокрушение на целия ми дом ?
Не можа.
Би ли се примирил с такъв мръсник - предател и смертоубиец?
Ти, де!
Умирвам!
Та и Фарлам умира, но сам си знай на душевното желание трескавицата.
Чуждите хора отвън гледат в кошарата... а козата сама знае остър ли е ножът...
Смей се, рекли, защо ?
Плачи, рекли, защо?
Ех, по-добре да се смея, та да не плача.
Светът е така: никого не е грижа за Фарлама.
Да, никого не е грижа за Варлаама.
Да вземе някой да ти наплеще Ингилиза не със синилява боя, ами само с чиста помия, па да му каже: иди се потъркаляй в джамфезената жълта рокля на булка Хаджийка, приимаш ли го?
Не го приимам.
Ами Фарлам как да го возприятствова?
Имаш право, недей приима, човек бъди, дръж се!
Това не е ли цяло отвергателство за честа на фамилията ми?
Този смертоубиец ми обезчести леглото.
Право, човек за една чест живей!
Знайш ли к’во?
К’во?
Не обаждай никому.
Няма да обадя никому.
Дай ми твойта...
Хаджи Смион се втрещи.
Мойта?
Дай ми я!
Смертоноската...
Пушката?
Тя.
Защо ти е?
Дай я.
Пълна е.
Пълна.
Хаджи Смион се озърна плахо.
Мълчи, да не чуй някой.
Чувай...
Дяволът си няма работа.
Дай я на Фарлама, не се бой.
Чуй, няма да го опушна, смерт няма.
А защо ти е?
Ще ти каже Фарлам.
Хаджи Смион клюмна отрицателно.
Хаджи, тоя Селямсъз е цял харсъзин...
Знам, е?
Нощеска се прехвърли през моя зид, помисли си...
Мисля.
Може някоя нощ пак да мине и да нападне фамилията.
Разбирам.
Лани Геревица, копачката на гюла му, нали го вика на общината? ...
Пази си честта, Варлааме.
Дай тогава смертоноската!
Да ме пази Господ!
Няма да го убия совсем, ще го уплаша само, не си ли ми приятел?
Не, не, с пушка не си играй, пази си честта Варлааме!
И Хаджи Смион бързешката изскокна из вратнята.
Кога се отдалечаваше от улицата, той пак зачу силни крясъци, които възлизаха до облаците.
Примирието се свърши.
Почваше се решителният бой между двамата генерали с батареите им.
Хаджи Смион полека и машинално влезе в кафенето.
Там седяха доста посетители, от които неколцина познати нам вече.
Йотата им разказваше с голямо въодушевление приключението тая заран, което беше развълнувало целия град.
Хаджи Смион седна тихо и заслуша.
Не ще, та не ще! ...
Тогава не се стърпях, ами му рекох: "Най-после ти си баща на четиринайсет деца и прочия... какъв пример ще им оставиш?".
Помисли: ти си баща!
И аз сущото рекох на Варлаама, гаче сме се наговорили.
Но, гледам, той пак шава...
Аз, каже, това и това!
И аз му казах същото на Варлаама - рекох му: А бе, избраха те училищен епитроп и аз дадох глас за тебе... сега ни посрамяваш... вярвай Бога, посрамяваш ни.
Тогава Селямсъзът се поубеди малко...
Видях, че моите думи го жегнаха.
Той ми каза: "Право имаш, Иванчо...".
И Варлаам най-напред не лягаше, но най-подир ми каза: "Имаш право"...
Се сущото!
Кажи, че го убедих целокупно, но изведнъж като каза: "Гръбнакът, не возприимам, та не возприимам: аз, този анадолски капасъзин да ми стори това безчестие на портата...".
Сущо!
И Варлаам: "Аз каже, този смертоубиец и Юда Искариотски, дето ми обезчести фамилията".
Мълчи бе, дивак!
Епитропи!
Срам за българския народ!
Няколко души се изсмяха.
Господине, бъди американец, благородно.
Подир една минута обаче гневът му мина и той прие драговолно предложението на Иванча да играят на кончина...
Но честно и почтено.
Няколко пъти се хвърлиха книгите, а играчите мълчаха.
Най-напред Хаджи Смион наруши мълчанието.
Знайш ли как го викаха не ланския, а по-ланския кадия.
Пет и три осем и едно девет...
Кого?
По-ланския... четири и четири осем... хвърляй.
Хаджи Юнузаа ли? ...
Хвърляй де, какво се майш?
Малката!
Имаш ли да я вземеш?
Дявол да го вземе, преяде ме ти!
Изгори ми душичката и прочия...
На!
Обирай!
Пет, две... три... десет!
Голямата!
Ох!
Не, чакай, чакай!
Девет прави...
Какво десет?
Долу, долу, долу голямата!
Хай кучетата да го ядат! ...
А пък аз го сметнах десет - очи, сбърках...
На ти я !
И той ядосано шибна голямата на земята.
Занапред, моля, честно и почтено...
Хаджи Смион сече намусен.
Пак заиграха.
Сега, хем бъди свидетел, Хаджи Смионе, аз благородно, по един начин... разбираш?
Ще онождам играта...
Чакай, тия дяволски книги не идат...
Де сега да имах една деветорка! ...
Чакай, чакай да видя какво вземаш ?
Две и три пет и четири - девет - и прочия, добре, вземай.
Та ти нямаш поверение на человека...
Хей, хей!
С какво взе фантито?
Пак с фанти.
Аз пък рекох - да не е с цар...
Видя ми се корона.
Но Иванчо, без да гледа на уверенията на Хаджи Смиона, поиска да провери книгите му и да види колко са дамите му.
Право, право.
Аз такъва игра не приимам!
Как, как, господине!
Ще си пиша пет, плащай кафетата и прочия; защо разбърка книгите?
Или вземаш хората за говеда?
Кой ти казва говедо, бе?
Но аз не приимам докачение; играй американски.
Не открадна ли?
Не улових ли те Два пъти?
Лъжеш!
Ти лъжеш като брадат циганин-и Иванчо захвърли книгите в очите му, с което движение бутна кафеджията, що носеше кафетата, и те се разляха по рамото на Хаджи Смиона.
Мирончо, сега кажи ми: кое е по-велико докачение?
Аз мисля, че гръбнакът.
Мирончо нищо не отговори.
Според тебе, кое е по-неутерпимо докачение?
Мирончо го изгледа безстрастно.
Гръбнакът ли?
Мирончо мълчеше.
Или котката, тоест.
Чете ли сатирето.
Мирончо го изгледа вътрешно.
Страшно са усмехотворствовали Варлаама и прочия...
Чете ли го?
Но Мирончо, който не можеше да гледа носа на Йотата, извърна се и се услуша в друг един разговор.
Тоя горделивий Дарий ще му разтворя магарешките уши, но чакай!
Той не смея да го нападне явно, защото помнеше случката с мангала, но реши да го смути в някой заплетен въпрос, например по правописанието, за което и ставаше прение сега в един кът на кафенето.
Иванчо Йотата неусетно се намести между говорещите; разговорът, захванат по повод на коня на Ивана Болъшъка, се беше обърнал вече на прение по правописанието.
Учител Гатю, известен волтерианец, поразяваше безпощадно няколко благочестиви букви, завещани от старината.
Съюзниците му бяха: Мирончо, Иван Бухалът, вечен обитател на кафенето; сръбналият дядо Нистор, който ако и безграмотен, занимаваше първо място в редовете на борбата; господин Фратю, голям волнодумец и патриот, и кафеджията.
Като съюзници на мусикословесний Хаджи Атанасия, сладкогласния псалт и елинист, фигурираха: многоученият елинист и доктор с тартароеметико - той го даваше за всички стомашни болести - дядо Йоси; поп Ставри, верен съхранител на традициите на школата на Гърбата: той още пишеше с оксии и варии; двама безгласни, но види се, вещи слушатели, защото клюмаха много умно глава всекиму; който вземаше думата от двата лагера; и Иван Капзамалинът, мющерия на Иванча и сват на поп Ставря.
Естествено Иванчо Йотата се присъедини към лагера на елинистите.
Това като видя, Хаджи Смион мина към партията на волтерианците.
Подидаскал Мироновски беше неутрален.
Силна и разпалена ставаше препирнята, защото, при всичката кръвожадност на волтерианците, елинистите не отстъпиха ни йота; напротив, заявяваха още по-ужасни притезания.
Мусикословесний Хаджи Атанасия изискваше непременно да се възвърнат на първото си почетно място в азбуката ии ; Петко Миразът, по-умерен, настояваше само за и ; поп Ставри беше неукротим и повеляваше да се въведат пак титлите, но най-после отстъпи и се съгласи да останат само над Бог и над Ангел; Иван Капзамалинът и двамата неми слушатели също подкрепяха тия мнения и насърчително клюмаха главите, а дядо Йоси, многоученият елинист и доктор, просто препоръчаше елиниката.
Хаджи Смион, който още трепереше от гняв, като гледаше рамото си, поглеждаше често и зложелателно към Йотата, когото избиваше пот по челото.
Но ехидният Хаджи Смион, за да се наслади по-скоро от отмъщението, прибърза и бутна с лакътя си учител Гатя, който в това време разпалено оборваше елинистите.
Той се обърна към Хаджи Смиона и го погледна въпросително.
Ами йотата ?
Иванчо се зачерви и пламна до ушите.
Учител Гатю се засмя и погледна съжалително Иванча.
Бай Иванчо, ами вашата йота какво да я правим?
Това полуглумливо, полупрезрително отнасяне към йотата докачи Йотата.
Кажи, нали си даскал?
Що питаш мене?
Нали си даскал?
Аз казвам, че и за нея трябва да кажем вечная памят, както и за дядовите попови дрипели.
Истински волтерианец.
Дядо поп Ставри погледна зверовито на докачливия си съюзник.
Мнозина любопитни обиколиха двамата борци.
Следвай, Иванчо!
Браво!
Това насърчи Иванча, а стресна малко забрутения учител Гатя, който изведнъж видя, че победата не ще бъде така лесна, затуй буйно захвана да унищажава Йотата.
Но Йотата му възразяваше твърде разумно и го застрашаваше, че ако иска, може да го натъпче в орехова, черупка с доказателствата си.
Докажи!
Да, докажи!
Да те видим, де.
Перво, йотата требува, защото...
Не требува за нищо!
Не трябва никоя йота на света!
Трябва!
Не трябва!
Трябва повече от ижето!
Не трябва никак!
Само едно и имат!
Не трябва.
Молдованското е друго, православного е друго.
От язик до язик разлика има.
Перво, перво, защото йотата присъстува в черковните книги, по отцепредание и прочия...
Бива ли сега да се отмятаме сиреч от старите наши славни списания?
Не бива.
Противозаконно е, без йотата се не може.
Ха, Ипократ...
Иска ли питане?
Не е възможно.
Иванчо Йотович!
Второ, йотата не подобава да се изхвърли, защото, кажи ми, господине мой, как ще пишеш "созданiя мiра" например.
Така, созданiя мiра.. та Бог знай, те не вярват и в созданiя мiра, волтерианците.
Третю, третю, йотата е една красота на граматиката, както е очевидно, например...
Учител Гатю се изкикоти яката.
Красота на граматиката?
Например?
Например, пиши например: Хаджи Атанасия с иже - няма никакъв вкус, не стои хубаво; ако ли го пишеш с йота, по си има прилика, гаче си е родено така.
Мусикословесний Хаджи Атанасия цял почервеня от самодоволство, като видя, че името му послужи за доказателство необоримо.
Без йотата не се може, какво си играйте, аз ви харизвам най-после и и, но за i-то умирам !...
Рекох.
Аз жертвувам Ы-то, но i-то да си остане.
И аз на поврага пращам титлите на гърбата, но i-то не давам, анатема, който го бутне, то ни е вярата!
Нафиле, не отбирате нищо.
Иванчо тържествуваше.
Той намери горещо подкрепление в своите съюзници, когато учител Гатю още от рано се умори, защото не видя някаква облага от своите.
Той беше генерал без войска.
Дядо Нистор даже му измени: той само надуваше чибука и клюмаше на поп Ставря одобрително; Мирончо не внимаваше твърде, защото презираше всичко освен възточния въпрос; кафеджият бе седнал с Ивана Капзамалина да играе на табла, и то в разгара на борбата; а господин Фратю се плезеше в огледалото и се мъчеше да се огледа зад ушите.
Тъкмо седемдесет и осем кафета.
Оставаше един верен съюзник - Хаджи Смион, който беше къс в граматиката - друго нещо, ако се касаеше за политически въпрос, - а подидаскал Мироновски стоеше неутрален.
Долу Волтер!
Долу гръцкия патрик!
Мълчи там!
Това внезапно застъпване за Волтера ободри учителя.
Да живее Волтер!
Йотата долу!
Тия кратуни нищо не отбират, аз само седя, та ги слушам!
Няма старото учение, няма.
Нафиле, нафиле.
Подир обяд дружината пак се събра и, с изключение на двама волтерианци и на повечето елинисти, упъти се към манастира, разходка извън града.
Кога минуваха покрай кръчмата на Аврамча Разпопчето, отбиха се да хвърлят по едно киселерско вино, което беше най-прочутото, защото от него си купуваха даскалите.
Оттам се упътиха към Караджовския кладенец, дето цялата дружина се хвана на хорото, което Мирончо поведе и завъртя два пъти около чешмата.
От хорото Мирончо ги поведе към Капана и без да каже нещо, шопна се в двора му, и всички след него.
Капанът имаше тоя ден визита и двете му стаи бяха натъпкани с гости, насядали по турски край стените.
Дружината се здрависа с чорбаджията и с домакините му и се намести, както можа.
Мирончо се мушна грубо в къта, като настъпа крака на Цочка чорбаджи и окаля чорапа му с чепика си; Иванчо, изут, като дребен, по-лесно се настани въз две колена, принадлежащи на разни стопани; Хаджи Атанасия, както и другите се наместиха между жените.
Хаджи Смион, също по калцуни, един се намери прав, като се озърташе ухилено, но щом съзря Миронча в къта, упъти се към него и седна в обятията на Цочка чорбаджи, без да се усети.
Види се, Капановият пелинаш не падаше подолу от Аврамчовия, защото когато дружината се намери пак на улицата, Мирончо закрачи по военно и всичките го подражаха, като викаха тихо: раз, два, три!раз, два, три!
Сам Хаджи Смион, който беше чул руската команда в Букурещ на 1848 г. когато Киселев управляваше Влашко, надзираше вървежа и правеше строги забележки: - Иванчо, право! Даскале, навътре! дядо Хаджи, по-скоричко, по руски.
И всичките: раз, два, три!раз, два, три!
Женорята, що стояха на портите, се поуплашиха от тая войнствена дружина, но по-младите от тях се изкикотиха, като видяха Миронча напред, навел глава, и: раз, два, три!раз, два, три!
И всички след, него повтаряха същото.
А рояк деца отдире им крачат и: раз, два, три!раз, два, три!
Но войнственият изглед на дружината се разтури като от магическа тояжка пред вида на аления фее на онбашията, който се зададе от един завой на отсрещната улица.
Хаджи Смион храбро посрещна турчина, поздрави го усмихнато и го попита за здравето му и за времето.
Защо се боите?
И той е человек като всичките хора.
Бог го убил, агарянецът не е човек.
То се зае, не е човек, аз само тъй рекох...
Най-после дружината стигна на зелената поляна пред манастира и насяда на тревата, още шумна и занята с разговори.
Мирончо следваше да разправя на Хаджи Смиона и на едного още гайтанджия някаква смешна молдованска история; Иван Стамболлият и Головратът се разговаряха за цената на преждата от три нишки; учител Гатю и Иванчо Йотата пак се бяха счепкали по правописанието, но господин Фратю се намеси, като заговори по французки с учителя, тоест изчете първите редове от "Телемаха": Саlypso ne pouvait se consoler du deparat d’Ulysse и пр....за да мами гайтанджиите, нещо, което разсърди крайно Иванча, които покрай Мирончовата гордост мразеше и влашкия език; а Хаджи Атанасия увещаваше Чона Пощянката да припознае патриархията, защото тя дава мирото.
Само подидаскал Мироновски идеше още дълбоко замислен върху името си, което най-напред беше Милчев (в Ловеч), Мирович (в Тетевен), Миронов (в Щип) и най-сетне Мироновски (Селямсъзът го наричаше вече Мироносовски).
Най-после предложиха да попее Мирончо.
Това внимание подокачи мусолюбивий Хаджи Атанасия, също славен по своето сладкогласие в черквата.
Коя?
"Де си, гълъб, де".
Хаджи, приглашай ми.
Всички ще приглашаме.
Где си, гълъб, где?
Кой те облак скри?
Ревност ме яде, Ще ме умори!
Чудно високо издигаше гласа си певецът, засукваше го, изтъняваше го, сваляше, пак гръмваше, пак сваляше любовно-въздихателно и цялата дружина приглашаше на последния стих на куплета.
Зефирът пое тая приятна хармония, отнесе я в листата на върбите и орехите, смеси я с шума на реката и я разходи до спалнята на игумена, комуто смути послеобедната дрямка.
След Мирончо пяха още неколцина, а на реда си и Хаджи Атанасия изпя едно ново херувико.
Учител Гатю се беше изкачил на един голям камък, който наричаха "Волът".
Даскале, кажи слово оттам.
Върху кое?
За което щеш.
Головратът.
За греха на Адам и Ева.
За победений Никифора.
За малкия пост, дето иде.
За свободата.
За свободата, за свободата!
Братя!
Въздухът трепери!
Балканът се тресе и доловете ехтят от реванието на балканский окований лев!
Liberte, О, Liberte!
Ще дойде време и ти да царуваш в тия прекрасни места, дето се вей инферналний полумесец на наший петвековен неприятел и тиранни!
Скоро по величествените върхове на тая стара майка (той посочи Стара планина), дето се е проливала цели столетия българска кръв, ще се развее гордий пряпорец на българский герой, внук на славний Крума, Асеня и Симеона; вече пукна първата пушка на нашето Liberte, а знаете ли какво казва нейний гръм?
Ставайте, храбри българи!
Доста робство и тиранство!
Въздухът трепери! ...
Да живей България!
Даскале, хай на конака с мене, вика те беят!
Всички с ужас се отстраниха пред заптието, което се промъкна между тях.
Ораторът все стоеше прав на камъка, вкаменен и недвижим като древната Галатея!
Хаджи Смион се сгуши зад дебелия дънер на ореха; Хаджи Атанасия се затули зад Миронча, комуто бравото замръзна на устата; останалите зяпаха смаяни.
Заптието повтори заповедта.
Да вървим, Хасан ага.
И тръгнаха.
Изпоплашенята дружина се поокопити малко; подидаскал Мироновски удари през лозята и се изгуби.
Сбраха се на куп и се съветваха.
Защо викаха даскала?
Как защо?
Глух ли беше?
Аз добре рекох да се каже слово за пост...
Ето ви вам едно "въздухът трепери!" и "да живей България!".
Не вярвам да е за словото.
Ами?
Беят, за да можеше да чуе словото от конака, трябваше да има уши, малко по-длъжки от магарешките, а Хасан ага да е някой магесник да хвъркне тъй скоро тука.
Па и Фратя щяха да вземат.
Друго е, даскалът ще е забъркал някоя каша...
Тоя човек го вземаха от пътя, без да попитат кой е и отде е, и го направиха даскал...
Ще изгорят селото.
Прости работи.
Не се бойте, братя, кураж!
Де Хаджи Смиона?
Всички се огледаха.
Бегал е някъде.
Ето го!
Хаджи Смион се показа от дънера на ореха, гологлав и побелял.
Отидоха ли?
Е, сега?
Казвайте!
Аз бягам.
Бягаш?
Няма защо да бягам; който е надробил попарата, той да си я яде.
Аз нищо нямам на душата си, политиката не ми трябва.
И аз също.
Моята политика е записана на качулката ми, нека дойде беят, и той ще я прегърне, сакраменто дио!
Не се грижете, братя, свободата иска жертви...
Какво дириш там, Хаджи?
Феса си.
Сега до него ли е останало?
Ела!
Да се съветваме какво да правим.
Бягаш ли?
Бягам.
Ти си полудял!
Не съм полудял!
Ами ние всички остаяме.
Сам?
Не, с феса си.
Ами булката и децата?
Хаджи Смион го погледна смаяно.
Коя булка и кои деца?
Твоите!
Моите?
Ах, добре каза, не бягам никъде; дето обесят тях, там и мен...
Но де ми фесът?
Трябва да го е откраднал оня.
Да, даскалът го взе.
Ами неговият?
Ей го там на клона... вземи го, Хаджи, па да вървим.
Пази, Боже.
Вземи го, се едно.
Луд ли съм?
Фесът на бунтовник!
Ух!
И той се хвана за главата.
Що е?
Та той сега е с моя фес пред бея, загубен съм! ...
Хаджи, кураж, свободата скъпо се купува.
Ами ако ни хванат?
Ако ни хванат, ще ни вържат.
Ще ни вържат?
После ще ни турят клупа.
После?
После ще го теглят, и свършено.
Накъде?
В балкана, по върховете, при хъшовете, при Тотя войвода и Хаджи Димитра, и ще се бия.
При всичката сериозност на положението, другарите се изкискаха на тая внезапна войнственост у Хаджи Смиона.
Да ни обесят - не вярвам, какво сме сторили, та да ни обесят?
Може само две-три нощи да нощуваме в гълъбарника, додето се изпита работата.
То нищо.
Но завчас се спря и се обърна към Йотата.
Иванчо!
Дай да променим фесовете, тоя е окалъпен и по ти мяза.
Не ща го.
Вярвай Бога, мяза ти.
Иванчо си тури ръцете и отбягна от посегателната ръка на Хаджи Смиона.
На го тебе, Хаджи Атанасия.
Молим, молим, молим!
Аз, стар човек, с такъв фес?
И на мене не става.
А бе, какво има?
От един фес ли се боиш?
През гъсталака се съгледа, че идат хора.
Заптиета!
Сакраменто дио!
Тия агарянци са големи скотове, може да ни спримчат и да ни съсипят по съдове, поразено време! ...
Па тогава иди гледай Цочка чорбаджи.
Тебе що ти е?
По лицето на Миронча веднага се появи някаква нерешителност.
Той побледня.
Ако би да идат за нас, елате да се затворим в манастира.
Всички го изгледаха като изумени.
Да се затворим в манастира и да се браним, кулите имат мазгали, а у дяда игумена има джепане за цяла войска...
Цял Севастопол е тук!
Нека само да посмеят тия магарета... ще ги натъркаляме като кучета, па тогава в планината...
Изражението на Мирончовото лице беше станало страшно.
Всички гледаха с ужас Миронча.
Де Фратя?
Господин Фратя го нямаше.
Той беше се изгубил като дим из средата им.
Едвам след една минута съгледаха само пискюла на феса му, който ту се подмяташе нагоре, ту изчезваше там някъде из бостаните.
Бяга!
Де го сега?
И наистина господин Фратю, като един африкански ураган, като един буен вихър, който се носи лете по полето, летеше върло през бостаните, през нивята, през ливадите, и оставяше подире си някакво шумене из разклатения въздух.
Той не усети как прескочи две широки воденични вади, няколко грамади - огради на лукови бостани; той премина на два скока Дълга могила, не видя исполинския Карачомаков орех, който го зашлевуши с клоните си, и приближи до селото.
Но се спря и се озърна слисан накъде да удари.
Веднага някаква мисъл го обзе и той хукна пак.
Дългото му сетре се развяваше като едно победоносно знаме, а пюскюлът му все показваще вид, че се стреми да хвъркне към небето.
При чорбаджи Цочковата кошара го спогнаха овчарски псета, понеже подплаши стадото.
Но господин Фратю им остави за плячка един къс от полата си и продължаваше бега си.
Когато дойде запъхтян до край селото, господин Фратю остави царския път, зави и влезна в село през чорбаджи Цачовата градина, двата зида на която взема с пристъп, от нея той се хвърли в Хаджи Димовия гюл и се вмъкна в Шашовия двор, след люд бой със затрънения плет, който остави славни рани на сетрето му, покачи се по ниската стреха на дядо Постоловата къща и скокна в една потулена, тясна сляпа уличка, която опираше на Баторовата вратня.
Баторовият двор само го делеше от дома му, но Баторът и Баторката бяха сълудничави и страшно се мразеха с Фрятюви, и когато го видяха на двора си, спогнаха го, Баторът с шестака, а Баторката с хурката и с кучетата, и с гъските, но господин Фратю се покатери чевръсто по стълбата, която беше опряна на лозата им, хвърли се на керемидите, които изпротестираха под краката му, и се спусна у тях си по клона на Баторовата череша, който се пак вдигна, като отнесе със себе си хвъркатия пюскюл, във вид на транспортен откуп.
Оттам се покатери по стълбите, мина през пруста на чардака със същия урагански вид, втурна се в новата соба, отвори раклата, дето стояха неизпразнени от две години бащините му сребърни кобури, което като видя майка му, която го подири уплашена, изписка, но господин Фратю не пипна оръжието, а измъкна из ъгъла една книга с пепелява завехтяла корица, с надслов "Горски пътник"; после друга една зелена брошурка с название "Хайдут Янчо"; после два сплути вече от четене броя "Бъдащност"; после "Глас едного българина"; после "Райна Княгиня"; после един брой и половина "Народност"; после картината на окована България, от Мутевски; и най-после няколко ръкописни бунтовни песни, между които и "Поискал гордий Никифор", като свали от стената и портрета на покойния Хаджи Нонча, който, казваха, приличал много на Тотя.
И всичкото това го смачка, сви, сграбчи и хвърли в огъня под котела, в който варяха вапцилка от орехови кори.
Като се свърши това аutо-da-fе, господин Фратю се възкачи и скри в сламника, като поръча през една дупка на слугинята-бабичка да иде на кладенеца и да разбере каква е политиката, а ако я попита някой за него, да каже, че е отишъл нанякъде, например - на баните.
На поляната пред манастира дружината стоеше нащрек.
Вместо заптиета, зададе се Димо Казакът.
Казак!
Помия.
Всички се изгледаха уплашени.
Тарилйомът я оцапа! ...
Поразеникът!
Ха, то ще е за гръбнака, нали?
За него, зер, вземал, та си го намъкнал в гърлото и се удавил.
Не вярвам нарочно да го е направил това.
Но защо викаха даскала ?
Вързаха ли го?
Защо ще го вържат даскала?
Даскала го вика за друго беят...
Знам, знам, да му прочете някоя вехта тапия, и той е къс в учението като мене.
Каква тапия вехта?
Каква тапия?
Прокламация!
Прокламация от букурещкия комитет!
Всички се втрещиха.
И Димо Казакът взе да им разправя развълнувано, че днес подир пладне Варлаам залепил извън на вратнята си една прокламация с образа на Тотя войвода, както разправят, и Селямсъзът, като разбутал любопитните, които я чели, отишъл, та я занесъл тичешком на бея.
Това страшно учуди всичките, защото никога не би помислили, че тоя смирен Варлаам бил такова опасно същество; най-паче Хаджи Смион се уплаши, като си науми, че днес беше у Варлаама, който му иска даже и пушката, което и обади на другарите си.
Мирончо се разкрещя и изпсува "предателя" Селямсъз, като се закле, че кога да е ще го обеси на портата му, като Варлаамовия гръбнак; Иванчо също изказа негодуванието си против "народното предателство" на Селямсъза, като изруга и невежествения Варлаам, който не е роден за бунтовник, но биде страшно поразен, когато Казакът му каза, че онбашият го търсил, защото нощеска до заранта светяла свещ в стаичката му над бакалницата, което породило съмнение.
Другарите си зашушнаха и погледнаха подозрително на гузните двама души, съвсем като листо разтреперани от страх.
Подир минутно съвещание дружината промени плана и реши да иде в града.
Направете се да ви няма, доде се разбере работата.
Сбогом!
Двамата приятели останаха няколко време поразени и се гледаха в очите, без да си продумат.
Хаджи Смион с учител Гатювия фее на глава, смутен, замаян и изгубен, хвърли най-сетне бърз поглед към посоката, дето бяха изчезнали другарите, и наведе глава още по-отчаяно.
Иванчо Йотата пръв наруши мълчанието.
Дай совет, Хаджи.
Хаджи Смион го изгледа упорито.
Какъв совет?
Къде да се крием?
С тебе?
Да ми изгориш душичката!
Слушай, любезний приятелю.
Какъв любезен и какъв приятел?
Аз те не познавам!
Ама чувай бе, брате, не се бой от мене.
Ами какво пишете нощеска?
Не прокламация, брате мой?
Кому ги продаваш?
Иди си!
Не бе, брате мой, чакай да ти обадя.
Хаджи Смион го изгледа високомерно и недоверчиво.
Казвай, нямаш ли пръст в прокламацията ?
Нямам, нали ти казвам?
С Варлаама не си ли едно?
Не, брате мой.
Хаджи Смион помисли.
Закълни се, че нямаш пръст.
Заклевам се, на!
И Иванчо се прекръсти.
Закълни се според закона.
Речи: да ми капнат и двете очи, ако зная нещо.
Ами ти нямаш ли някакво известие и прочия? ...
Отнюд...
Ами аз какво да правя сега?
Да бягаме бе, брате, да бягаме!
Да бягаме?
Да бягаме в планината.
Добре, в планината.
Ами булките?
Не, не тогава ще речат: истински бунтовници...
Па ако ни хване Филип?
Пази, Боже, трябва да се бием с турците!
Ами к’во?
Не се страхувай от мене, бе, брате мой.
Закълни се пак.
Иванчо пак се закле.
Ела сега да идем да се крием в "Дупката".
Оттам се гледа навсякъде, тя е до планината.
Па ако ми изгориш душицата...
И тръгнаха бързо през ливадите към Белияр.
На запад от ливадата, оттатък каменливата река, се издига един висок, изронен от пороите, изяден от времето бряг, който поради белината на пръстта си се нарича "Бели яр".
На най-горния край на тоя яр, дето той се скача със Стара планина, видеше се една дупка, колкото человешка глава, гледана от ливадата.
Беше произлязла от мотиките на сиромахкините, които там бяха намерили жилата на най-хубавата бяла глина, с която пълнеха скъсаното си бреме, за да набият къщите си срещу големите господски празници.
Към това отстранено и сгодно прибежище бързаха сега двама гузни приятели.
Реката беше пришла доста голяма и яростно блъскаше пенливите си мътни талази о огромните валчесто-гладки камъни, довлечени там от пороите из самите недра на планината.
Грозно и диво бучаха вълните и препречваха пътя на двамата бежанци, които се спряха в недоумение.
Няколко едри камъни, на еднакво разстояние един от друг и които водата позаливаше, стояха пред Хаджи Смиона и Иванча като един случаен и премеждлив мост за минуване отсреща.
Мини, Иванчо!
Иванчо също се озърташе замаян и в нерешителност.
На, стъпи на тоя камак, после тури крак на оня камък, дето го залива малко водата, оттам прескочи на острия камък, после е-тъй-е, хвърли се на синята плоча, дето стои накриво, и оттам - хоп на брега.
Па ако се заклатиш, ти извикай, аз така минах една много по-лоша река в Молдова...
Но Иванчо не чакаше да го убеждава Хаджи Смион.
Той се престраши и стъпи на първия камък, после на втория; тогава Хаджи Смион захвана да го ободрява и насърчава, но талазите заглушаваха гласа му.
Иванчо се застоя неподвижно на четвъртия камък, водата удряше буйно и заливаше краката му; достраша го, но той чу отдире си ободрителния глас на приятеля си, засили се и скочи благополучно на острия камък, на който едвам имаше място да се закрепят нозете му.
Тука той видя премеждието, на което се изложи, защото само един Крали Марко можеше да прескочи мътната яма, която гърмеше между двата камъка.
Гръмовният рев на реката го зашемети и замая.
Стори му се, че камъкът и той плуват нагоре срещу течението.
Помисли да се върне назад, но беше късно.
Изведнъж той се залюля като пиян и му се стори, че Хаджи Симон измъкваше камъка изпод краката му, и той се хвърли въз синята плоча, но падна сред вълните, които го повалиха в буйността си.
В това време Хаджи Смион правеше всевъзможни усилия, за да помогне на бедния си приятел: викаше, махаше му с ръце, скачаше отчаяно, хвърли си феса на Иванча, за да се хване за него, и псуваше построителите на този калпав мост.
Иванчо едвам се извлече на брега вир-вода, без обуща, без фес.
Из ръкавите и из крачолите му шуртяха мътни чучури, а в това време Хаджи Смион, като помисли за по-умно да се не къпи тоя път, диреше по-долу брод.
Добре че се избави; и аз щях да мина по тебе, но ти ме спря.
Нали ми махаше с ръка да ми кажеш, че, не може се мина?
Ами де ти феса?
Тюх!
И моят отиде!
Между това Иванчо си изтърсваше дрехите, като попържаше.
Добре че те насърчих, аз какви големи реки съм минувал в Молдовата, пази Боже!
Това нищо не е....
Ами хората, които се давят в морето?
Хаджи Смион често се извръщаше назад, за да види дали ги не гледа някой.
Те бързаха и се хващаха за жилави корени и буреняк, а понякъде пълзеха.
На едно много стръмно място и двамината се подхлъзнаха и неволно простряха ръце да се хванат за един зеленикав корен.
Хаджи Смион обаче превари и се улови за спасителния предмет, но изведнъж се оттегли назад в ужас; той беше докопал опашката на змия.
Когато Иванчо видя измененото лице на онемелия си другар, той се приближи, грабна камък и цапна в главата змията, свита малко по-далечко на търкало.
Змията се сгърчи безобразно и остана на мястото си; само опашката й още шаваше.
Хаджи Смион изу тозчас калеврата си и неустрашимо смаза немирната опашка.
Светих й водата...
Добре, че я не хвана ти, щеше да се уплашиш.
Най-после се дотътразиха до входа на дупката, която им даваше убежище.
Из входа, широк два лактя, гледаше се вътре дупката, издълбана доста правилно и прилична на една пещера със свод, а по земята имаше свидетелства за присъствие на кози.
Бежанците се вмъкнаха бързешком вътре и си отдъхнаха от тоя труден и пълен с премеждия вървеж.
Хаджи Смион се сгуши навътре, а Иванчо остана до входа на дупката, за да се суши на косвените лучи на слънцето, което вече завиваше.
Хаджи Смион от дъното на дупката наставляваше Иванча накъде да гледа и го питаше час по час: не види ли някого, я онбашият, я...
Иванчо все отговаряше, че няма никой.
Той беше мрачен.
Иванчо кажи ми правото: ти ли сочини прокламацията?
Не се бой бе, брате!
Да не пострадаме нещо?
Ами защо бягахме тука?
Иванчо хвърли на приятеля си меланхоличен поглед.
Ние сме народни мученици.
Хаджи Смион хвърли учуден поглед на Иванчо.
Ами тука ли ще спим?
Аз викам тука да спим.
Ами зверове да няма?
Няма зверове.
После помълчаха малко време.
Да, да, няма зверове, може да идат мечки, ама само ноще...
Аз да бях сочинител като тебе, щях да си опиша историята...
Ние сме сега като Геновева и детето и в пещерата, знайш? ...
Иванчо не отговори.
Той се услушваше внимателно.
Какво се услушваш?
Иванчо му направи знак с ръка, за да слуша.
И двамината затаиха дихането си.
Чуваше се шум от пясъка, който се ронеше.
Гаче нещо се катереше с мъка по урвата и идеше очевидно към дупката.
От миг на миг роненето на пясъка се чуваше все по-близо.
Кой беше?
Двамата бежанци не смееха да погледнат; гърдите им страшно тупкаха и очите им бяха приковани към входа.
Едно диво, нечовешко измучаване направи да настръхнат космите им; пясъкът и глината се ронеха надолу със силна шумотевица от чаткането на дребните камъчета.
Навярно пак невидимите стъпки бяха причина на всичко това.
Чу се изново един звук непонятен, едно грозно и глухо мукане като на затворено говедо или звяр в гората и пак събаряне на сухата пръст, и пак чаткане на камъчетата, които се търкаляха възло надолу из урвата.
Идат!
Мученето се обърна на подземно пъхтене и след малко на страшно хъркане.
Звяр!
Внезапно Иванчо го огря луча от вдъхновение.
Той реши да подплаши животното: разширочи си устата, изпули си страшно очите, сбърчи си мъченически челото, изкриви безобразно долнята челюст и нададе един ужасен нечовешки вик, в който се смешаше ревът на мечката, музиката на магарето и виенето на вълка.
Дупката заехтя, а след нея всичките пущинаци.
Хаджи Смион беше поразен.
Напразно той махаше отчаяно на Иванчо, щипеше го по лакътя, мущкаше го в гърба да млъкне, за да не чуе онбашият.
Иванчо все ревеше, очите му се бяха изпулили до страхотия и образът му не приличаше вече на человешки...
Балканските долове ехтяха.
Хаджи Смион беше унищожен.
Из един път нещо като глава се подаде на входа и погледна.
Тая глава беше човешка, но невъобразимо ужасна.
Продъненото й и зверовито лице, дето светяха две очи безумни, които се въртяха и пулеха свирепо, се свършваше с една остра изместена челюст, която млящеше и пущаше лиги като на преживните животни; коса нестригана, сплъстена разрошавена, на дълги, засукани сиви висулки падаше на врата му и на лицето му.
Тая глава приличаше на чумата, както е изобразена във въображението на децата.
Странно нещо: тоя зверски поглед се изхили на Иванча.
Лудият!
Мунчо!
Лудият все се хилеше на входа и гледаше към гостите си.
Защото те не знаеха, че тая запустяла дупка от няколко време насам служеше за отдихателна стая на идиота, който всеки ден след пладне излизаше из манастира и идеше тук да спи на хлад.
Хай, дявол да те вземе, Мунчо, какво направи?
Малък ли бъбрица беше този Йота!
Жа ма бий!
Иванчо изгледа настръхнал Мунча.
Невинен человек е, бе, боиш ли се?
Ами ако ни обади?
Добре кайш, може да е шпионин.
Но Мунчо не обръщаше внимание на всичко това.
Той се вмъкна цял в своя палат, така безцеремонно захванат от чужденци, приятели впрочем.
Тая фамилиарност на Мунчо спечели му изново доверието на двамата бежанци.
Няма да ни издаде, невинен человек е.
Дявол да те вземе, Мунчо, какво направи?
И Иванчо Йотата се успокои.
Той даже захвана да гледа с любознателност на звяра, който го накара да издаде оня страшен кралимарковски глас, притежанието на който Иванчо никак не подозираше досега и сам се чудеше.
Мунчо, и той ги гледаше дружелюбно.
Млащеше, въртеше очи и глава и се хилеше на гостите си.
Той се радваше, дето са му направили тая чест.
Изведнъж Иванчо се сети и предложи да пратят Мунча с писмо до дяда игумена да го молят да им прати шапки, калеври и хляб и да извести у тях тайно.
Хаджи Смион одобри.
Няма да те бий, Мунчо.
Напиши ти, аз съм цял кален, плюй, магарешки живот!
Не, не, ти напиши с попски слова, дядо Амвросия е руснак и по руски само чете.
Аз колко руски съм слушал в Молдовата, че хортуват, но писмено не знам по руски.
Иванчо клюмна утвърдително, почти горделиво, и написа руско писмо, което прочете с глас и поиска с поглед одобрението на приятеля си.
Сущото.
Но той забележи, че ако се хване това писмо, и на руски още, спукана е работата и се подписа под Иванчовия подпис (цялото име на Хаджи Смион беше Хаджи Смион Хаджи Кунин Кондрачиоглу, но той имаше обичай да го съкращава: X. Смион К.).
Пречестнiй отче Амвросie, благословi!
По прiчiна на агарянскаго гоненiяi прочiя окрiхом ся во дупката на белiй яр находяща ся (iже известно на светiня вi) i молим вi всяческii сердцеоткровено да постарайте ся за избавленiя нашего i да нi препосiлаеш по Богопрiятном человеком Мунчом (iже приходящii здес) да ни донесе довечером по мраком едiн чiфт обущей, сиреч iменiй, i хлебом, i два феса (аще не iмеете препосiлайте две шeпки сiр.от кожа) i да iзвестувате в домi нашя как че сме жiво i здраво i да се не страхуват, защото невiнност наша ест I прочiя.
i да знайте яко опасностi велiкiй претерпехом от кораблекрунiетем i змея проклятаго i прочiя напастi, но с вашiм молитвам победа дарова ся нам.
Подидаскал Мироновски нямаше повече от двадесет и пет години, беше сухичък, смирен и твърде срамежлив.
Някои казваха, че се спрепал, когато срещал млади жени, а особено кога минува край вратнята на чорбаджи Иеронима, дето весден зяпаха разглезените му дъщери.
Добър час, господин Мироновски!
Добър час, госпожо!
Но макар и срамежлив подидаскал Мироновски се контеше твърде грижливо, всяка събота вечер си окалъпваше феса, бръснеше се в неделя заранта преди черкова, да му е свежа кожата, носеше в празничен ден новите си шаячени панталони с диплите още (той ги туряше, да ги притиска цяла неделя големият му ковчег), ваксосваше си от вечер кундурите, пиеше много боза - да се накръви, и правеше редовно посещение на първенците, от политика.
Най-много чест отдаваше на Карагьозоолу.
Как си със здравето, даскале?
Най-добре, благодарим.
Как отивате с дечурлигата?
Слушат ли ви?
Моят чапкънин Гого чете ли?
Как е в дароването?
По големи празници подидаскалът повеждаше учениците по къщята на първенците, да им честити с песни светлия прзник.
Спираше се насред двора и изпяваше с децата гръмогласно песента, която той самичък беше съчинил за случая.
Прочее първенците го много обичаха едно за това, а друго - защото всякога им ставаше на крака и ако пушеше, скриваше тозчас цигарото в джоба си.
Подидаскалът беше човек мълчалив и пазеше много тайна, затова учител Гатю само нему поверяваше бунтовните писма и вестници, които му идеха от Букурещ.
Подидаскал Мироновски никому не ги четеше освен на госпожа Соломония, но тайно, а тя тайно обаждаше на госпожа Евлампия, а госпожа Евлампия още по-тайно обаждаше на госпожа Евгения-Полидора, която съвсем тайно обаждаше това на всичките си мирски роднини, които тайно вече бяха казали на чорбаджиите, че трябва да се даде път на главния учител, които тайно имаше сношения с букурещкия комитет.
Щом като стигна до училището, побърза да потули опасните книжа.
Най-напред той ги премести от полицата в долното долапче, от долното долапче под мендеря, но като не беше пак спокоен, извади ги и мушна вън под стълбите, за да ги занесе от там в буренака в градината, от буренака той мина в оградата на гробищата и ги завря в коностаса на дъсчения гроб на чорбаджи Арменка.
По тая причина Мирончо по-после казваше, и твърде духовито, че чорбаджи Арменко през живота си предаваше патриотите, а след смъртта си ги укриваше.
Едвам се завръщаше из гробищата, той съзря насреща си дяда поп Ставря.
Право имаше баба Рипсимия, хаджийката, дето не вярваше стария даскал Калиста, когато казваше, че поповете са същи апостоли Христови на земята.
Тя гледаше, колчим идеше в черква, двайсетте апостоли, изписани на олтара, че стоят на облаци, и напразно търсеше най-малката прилика между техните благи, восъкоцветни лица, подстригани бради и златни порфирени антерии и поп Ставревото пандурско лице, морав нос, делиорманска брада и дамгосано расо, кърпено с бели конци.
Па освен това де можеше поп Ставри да се закрепи на облак, когато той беше тъй тежък човек, щото магарето се подвиваше под него, когото го носеше на лозето, и едвам пъплеше, макар че попът яростно го дупчеше с върха на ножницата си!
Когато дядо поп Ставри дохождаше у тях да свети вода или да ръси, той така силно я забръскваше с китката по челото, щото обливаше целия и образ, и тя не можеше да погледне, за да му целуне ръката.
Па кога седнеше да си пие кафето нито думица казваше за божовни работи, ами все туй - или че попадията пак ще си има нещичко, ако рече Господ, или за по-ланското му вино, че се вкиснало, или че поп Партений крил от парите, които събирал при изповедта за съдружеска сметка; или пък, че оня ден Селямсъзът преварил пак джибровата ракия, ама не и турил доста анасон, та не прави облаци, като и сипеш вода.
Дядо поп Ставри, преди да бъде поп, беше семерджия, а после тюфекчия.
Той сега отиваше към шейсетте.
Имаше множество деца, хайдутски мустаци и прекрасен глас, особено в големи празници, когато се случеха чорбаджии да имат ден; тогава той за тяхна чест така сладко-жалостно четеше евангелието, щото се пренасяше и докарваше малко на мотива на "Съня съм сънувала, мале ма!" която обикновено пееха със Селямсъза в градината.
Въобще дядо поп Ставри уважаваше твърде чорбаджиите и когато ги завождаше до гроба, обличаше най-красните си одежди и всичките погребални молитви изпяваше провлечено.
Види се, това беше дало повод на остроумния Хаджи Ахила да казва, че "когато умре сиромах, онова, което се пее, поповете го четат, а когато умре богат, онова което се чете, те го пеят".
Поклони се, магаре!
Затова страшно мразеше "волтерианците", за които Хаджи Атанасия беше му наказал много грозни работи; той мразеше също и новопристигналите протестанти и преведеното от тях евангелие, които считаше за волтерианско произхождение.
Благословени христиени!
Аз да ви кажа едно нещо, а вий да ме чуйте: анатема, който ходи при идолопоклонците и чете вангелието тяхно!
Православно вангелие се чете ката неделя в тоя храм божий по словенски: по този язик и Господ е хортувал.
Днес дядо поп Ставри беше ходил на гости у дяда Нистора, затова носът му се беше зачервил повечко.
Какво си дирил там на гробето, даскале?
Да не си пил оцета из бардетата като Пищиковият копелак?
Да го пали палата и с дете!
Санким оцетът за гласа помага...
Аз даскал Атанаса помня, ама той пиеше сурови яйца, когато преди да иди на черкова; хубав глас имаше поразникът, а хубав глас е дар божий, ами умря, та се вампиряса...
Боже, прости!
Ха, ха, ха!
Селямсъзът, убил го антихрист, ща вдигна давия против него, знайш?
Отнел ми занаята: кръщава бялата котка на Тарилйома, турил и име Арапка...
А бе, видя ли кадрото на Тарилйома?
Хвърлили му го в Карастаповото кафене! ...
Свини са нашите, ами и Тарилйомът е цяла свиня...
Хай, ела да ми помогнеш за вечерня...
На дяда ти Нистора парлива ракията като циганска целувка, па иди, та служи вечерня; хай ела да ми помогнеш?
Де волтерианецът твой?
Що си, тъй пребледнял?
Тресе ли те?
Пий пелин, от Аврамовий, начукай се хубаво довечера, па ако не ти мине, ела при дяда си попа да,ти чете... трябва да си урочасал.
Но подидаскал Мироновски не чуваше последните думи на попа; той гледаше втрещено Юзуфа заптието, който се показа от вратнята.
Де е големият даскал?
Няма го тука, този е подидаскалът.
Даскал ли е?
Хайде, челеби, на конака.
Юзуфът, който беше подушил, че има да прикачат някого на въжето, помисли, на всякой случай, да се не върне без даскал.
Пак волтерианска работа.
Само двамина души най-много уважаваше на тоя свят чорбаджи Мичо Бейзадето: Миронча, който му говореше за възточния въпрос, и уважаемият учител Климент, който описваше пламенно величието на Русия.
Защото бай Мичо беше горещ обожател на Русия и виждаше руски пръст във всички политически събития на света: от мексиканската революция, която влазяше кой знай в какъв гигантски план на Горчакова за превземането на Цариград, до Хаджи Димитровата чета, която предвождаха кой знае какви руски генерали, пратени от Петербург да изучат пътя към Цариград.
А една пророческа книга - "Предсказания славнаго Мартина Задека", печатана на руски в миналото столетие и попаднала в ръката му по таинствен начин, беше утвърдила в главята му убеждението за скорото падане на Турция.
Бай Мичо я знаеше изуст цяла и четеше места от нея в Джаковото кафене, за да подкрепя думите си за неизбежното прогонване на турците чрез велика Русия.
Еднъж беят съгледа у тях на стената образа на императора Николая и попита кой е той.
Дядо Иван "миразчият", ефендим.
Не ще ни дума, че бай Мичо вярваше, какво Русия е непобедима, и всички.помнят как по-лани, на изпита, той смъмра люто един ученик, комуто се беше паднало жребий Кримската война.
Ученикът захвана да разказва събитието и като че искаше някак си да каже, че уж Русия била победена.
Грешиш, синко, грешиш!
Иди си вземи парите от даскала, който те е учил: нивга не е било руско побеждение! ...
Но после, когато се отбиха в учителската стая, обиденият учител му доказа с история в ръка, че Русия е била надвита при Севастопол.
Оттогава той пропадна в мнението на чорбаджи Мича; чорбаджи Мичо направи да го изберат школски епитроп и учителят не биде главен занапред.
Додето даскалуваше още учител Климент (руски семинарист и сега изключен, по чорбаджийски междуособия), чорбаджи Мичо често подбираше няколко свои приятели и отиваха на училището.
Минко това жълтото е Франца, а това моравото - Инглитера, а това зеленото - Аустрия.
А Русия къде е?
А това е Данемарка.
А Русията?
Бай Мичо погледне тържествено, едвам се усмихне и викне знаменателно на учител Климента, който се задава, за да ги здрависа;
Учителю, учителю, ела да ни обадиш де е Русия!
А учителят още от вратата впиеше орлов поглед в картата, замахнеше и направеше голям кръг с ръка по нея.
Страшна работа!
А бай Мичо им смигаше.
Учителю, колко милиона има Русия?
На 1872 имаше седемдесет и два милиона!
Сега трябва да е порасла на сто милиона.
А Петробург велик град ли е?
От първите европейски столици.
А Царское село... там живей царът?
Да, лятно време.
Какво ти село, то ще бъде страшен палат!
А война колко има?
Във военно време може да има един милион храбри солдати!
Велика сила, майки!
Лъжеш се, Русия може пет милиона война да вдигне въз Туркия!
Цял руски народ може да въстане, както на 1812 против великия Наполеона Бонапарта и цяла Европа!
Обикновено флегматичен, учителят пламваше, щом заговореше за Русия, и тогава четеше оди от Державина или Ломоносова.
Туркия нито ден не можа стоя насреща!
Высоко гнездо ты поставил, Славян полунощной орел, Широко крылья ти разставил, Высоко в небо ты ушел!
Турецкое государство в конец разорят, глад и мор будет окончанiем сих бедствiй, они сами от себя погибнут жалостнейшим образом!
И ждут окованьiя братыя.
Когда же зов услышут твой, Когда ти крьлья, как объятья, Простреш над слабой их главой.
О, Гданск!
Град достохвальный, почитающий Бога и пребывающий верен своему государю!
Ти взойдеш на высокую степен знатности, которой вся Европа удивляться будет.
Но вы, несчастные турки!
Греческий Вейсенбург и всю Венгрiю добровольно оставите.
На несколько времени вы от взора всях скроетес.
Мечети ваши разорены, а идолы ваши и алкоран вовсе истреблены будут.
Магомет!
Ти восточный антихрист!
Время твое миновало, гробница твоя соженна и кости твой на пепел обращени будут...
Лилiя, я говорю о Францiи.
О, вспомни их, орел голночи!
Пошли им звоний твой привет! ...продължаваше с трагически вид учител Климент...
И така тоя диалог в стихове и в проза се продължава между двамата разпалени патриота за голямо иступление на присъствуващите, додето училищният звънец обадеше, че е настал час за предаване.
Днес бай Мичо беше малко мрачен, защото гостът му, чорбаджи Николаки, голям турколюбец, му противоречеше и възхваляваше Англия.
Напразно бай Мичо се горещеше и кряскаше пламнал; чорбаджи Николаки безстрастно надуваше чибука си и лукаво уверяваше, че турската войска надминувала по всичко руската и е обучена все по прусианска система.
На това бай Мичо му отговори раздражено, че на Туркия и стигат Хаджи Димитровите хъшлаци, за да я пропъдят в Мека с нейните прусиански системи; но той се страшно разгневи, когато немилостивият Николаки презрително забележи, че хъшовете с а копелтии, които два ахиевски читака ще разпилеят, само да им се покажат.
Тогава бай Мичо му извика страшно, че на тия "копелтии" командата им са руски генерали и че...
Отвори се вратнята.
Влезе Миал Пандуринът и покани бай Мича да дойде на конака, дето беят е свикал и другите чорбаджии, за да съдят комитетската работа на Варлаама.
Кога пандуринът излезе, чорбаджи Николаки забележи злорадо: "Ето какви простаци Варлаамовци са се наели да съсипят турското петстотингодишно царство!".
Изпила им кукувица ума!
Николаке!
Господ едно време избра рибари и говедари, за да преобърнат света, а не като тебе магарета-философи!
И излезе бързо из вратнята, като заряза госта си смутен и попарен.
В конака на кьошка при чучура седяха наред на рогозка по миндера първенци и чорбаджии, свикани от агата (така се викаше главният представител на султана в тоя град) по многоважното и тревожно дело на Варлаама Копринарката Тарилйома, уловен, че пръска бунтовни прокламации.
Агата (той беше бей) с дълъг кехлибарен цигарник на уста седеше в почетния кът на мек дюшек до непременното си орехово ковчеже, отгоре на което стояха наслагани валчеста мастилница от фарфор, турски пера от тръстика и хартия.
Беят беше старец, грохнал вече от дълго употребление на ракия и афион, едроглав, нисък, с дребно тяло и съвсем побеляла брада; лицето му сухо, длъгнесто, с азиатски цвят и изражение, набърчено с дълги бразди и издълбано от шарката; очите му, мътни и сиви, се губеха под подпухналите му клепачи; носът му, твърде голям и гърбав, се свършваше над устата му с две широки дупки, почернели от емфие, което беше придало тъмножълтеникав цвят на мустаците му.
Когато беят не беше пиян или му се стягаше душата, той обичаше да излиза из конака без сетре, по ръкави и по жилетка, и да се разхожда по мегдана, запитваше по нещо всякой един бакалин (тоя благороден навик беше приел от някой си везир), или седеше на плетено столче срещу берберницата на Хаджи Ахила, който псуваше гръмогласно и него, и пророка му на български, а беят се смееше още по-яката на остроумните Хаджи Ахилови глуми, от които нищо не отбираше.
Беят, както казах одеве, при всичко че беше бей, имаше много прости отношения и колчим срещнеше лудия Дося по улиците, спираше го, разпитваше го добродушно и му даваше петак.
Той обикновено му казваше: "Чадо".
Не по-малко человеколюбиво се отнасяше с кучетата, които го следваха по двайсетина: той ги завеждаше на касапницата и без да пита стопана, отрязваше най-хубавото парче, от врата на овена и им го хвърляше (като предварително им го насичаше, за да не се карат) с думите: "Яжте, чада!".
Затова покойният поп Никифор казваше умилено: "Беят, ако и неверник, е много по-милостив към ближния си, отколкото българинът".
По тая причина той беше станал популярен и децата безтрепетно приближаваха до него да гледат кехлибарения му цигарник в устата, а той им казваше чадолюбиво: "Аферим, чада!".
Той даже на Ивановден се остави чорбаджиите да го окъпят цял на мегданския кладенец с дрехите, а той се смееше от студ и от радост, а после направиха богат пир в негова чест; и когато онбашият му забележи почтително, че обноската му е недостолепна, той го изхока сърдито: "Мълчи бре, куче, това е за здраве!".
А веднъж би до смърт богатия турчин Емексизаа задето минуваше въоръжен през българско място.
Обичаше също чистотата, но по един особен начин, защото купищата пълнеха мегданите, а помиите - барите, но той не думаше нищо; само когато лятно време зърнеше динева кора, се разлютяваше много и който му се мернеше тогава - чорбаджия ли, поп ли, даскал ли, турчин ли беше, - караше го да я вземе и да я хвърли на края, при Базайтовите черници.
Един ден беше накарал да направи това ученомудрият дяда Йося, който оттогава стана страшен царски душманин!
Това всеки изпълняваше, защото инак финиковият бастур, който беше донесъл от Мека (поради която причина Хаджи Смион го наричаше "мексиканеца"), играеше немилостиво по гърбовете.
Мразеше ужасно пияниците нощно време и ги биеше безпощадно с мексиканеца, затова и подчинените му служители бяха твърде строги в тая смисъл.
Една нощ заптиетата, като ходеха на караул, намериха в една тъмна, сляпа улица някакъв си паднал пияница.
Те го разритаха и накараха да стане.
Но с ужас познаха началника си, бея!
Оттогава Бойчо Знайников го назоваваше "новий Харун-ал-Рашид"!
Свиреп беше обаче Харун-ал-Рашид, когато се напиваше и на третия ден се окопитваше.
Той вадеше сред конашкия двор малките длъжници на царщината и заповядваше да им ударят по двайсет и пет дряновици по краката, понеже махмурлукът му изчезваше по-скоро от виковете на нещастниците, или пък ония, които бяха хванати в неприлични приключения нощно време, задължаваше в двайсет и четири часа да се оженят, или ако не - снопът беше натопен в коритото на чешмата.
Но какво се случи веднъж?
Един непознат чужденец, минувач през града, се видя принуден да се ожени за една стара мома, която сам беят препоръча.
Но скоро стана явно, че тоя чужденец имал жена здрава и читава, на мястото си и с четири деца.
Това много разсмя бея и той побърза да ги разпусне, като подари на "невестата" двайсет и пет лакти басма.
Беят беше твърде справедлив съдия и когато се затрудняваше много в някоя сплетена съдба, той немилостиво изгонваше с мексиканеца съдещите се.
Заповядай, челеби!
Като знаеш по-добре, заповедай!
Навън, керата!
Но никога до днес, нито кога е бил забитин в Мосул, нито кога е бил в Кърк Клисия, нито кога е бил в Требиня, не му се е случвало да разглежда политически процес.
Той се много смути когато днес, послед обяд, Селямсъзът дойде запъхтян и му донесе прокламация от Варлаама Копринарката.
Той прибави, че я отлепил от вратнята му, дето уж сам Варлаам я бил залепил, за да се бунтува народът.
А когато онбашият по повод на това му съобщи, че е подушил "комити" и в тоя град, които са от букурещките, той се разлюти, заповяда тозчас да се свикат всички първенци, да доведат под стража сеятеля на прокламациите и да затворят набедника.
А онбашият, като разгледа прокламацията, разправи навсякъде, че в нея е изписан и Тотю войвода.
Дълбоко мълчание царуваше на кьошка, дето бяха наредени всичките първенци.
Там беше, до самия бей, корместият, едър чорбаджия Карагьозоолу, който кога вървеше, имаше вид на една планина, която се мести.
До него седеше длъгнестият сух дядо Матея, или "лукавий рабе", както го наричаха, който кога ходеше по пътя, пееше все черковни песни, и два пъти беше дал фалименто.
До Матея чорбаджи беше тлъстият Койчо чорбаджи, изгонен отдавна от кьойвекилска длъжност, но чорбаджилъка не беше изгубил и цял ден киснеше в конака.
"Не мога да ям сладко, ако не помириша конашката хава".
Той беше кормест, потеше се непрестанно и играеше чудно "кючек-уюну".
До него чорбаджи Мичо Бейзадето с очила и в широките си шалвари.
По-насам седеше в панталони Гердан чорбаджи, мършав, дългомустакат и пръв ездач на кон, на който и миришеше непрестанно.
Той се пулеше твърде зверовито, когато говореше, и гаче щеше да каже на събеседника си: "Лягай да те заколя!".
До него седяха едни безкрайни шалвари.
Дребното, сухо человече, което притежаваха те, носеше име дядо Димо Лисицата, който гледаше много жално към небесата и смучеше дълбокомислено чибучката си.
Той държеше страна в черквата.
Неприятни слухове съществуваха, че някога бил голям изедник и се гоял със сиромашки пот, но това не беше явно по лицето му както на Койча чорбаджи.
На края седеше Димитър Текерлекът, или по-просто "Митето".
Той беше нов чорбаджия и все търкаше ръцете си усмихнато, и щом го погледнеше беят, той климаше глава и казваше: "Евет, ефендим".
Насреща седяха друг ред чорбаджии.
Изтъртуфеното и подпухнало лице на Цача Куртето.
Той носеше кирлив озобен фес, събираше по задушница хлебчета и пшеничка, за да нахрани децата си, и им носеше от касапницата чревца, които хората мислеха, че носи за котките.
Той имаше само един милион.
Фратю чорбаджи (не господин Фратю), комуто преди шестнайсет години бил дохождал на гости филибелишкият паша, като минувал през града.
Фратю чорбаджи и днес живее с възпоминанията на това славно минало и от нея дата започваше неговото леточисление.
Дорястата кобила купих една година преди Джемал паша.
Николчо ми се доби два месеца и три дена подир Джемал паша.
На тия чизми им турих талпи, когато се готвехме да срещаме Джемал паша.
Трайни излязоха.
Павлаки, който чакаше кога беят ще се обърне на друга страна, да избъбри две-три думи и пак се затуляше зад рамото на Фратя чорбаджи.
Той имаше дебело угоеничко лице, кехлибарово цигаре и твърде мътно понятие за съвестта.
Язък, даскал Калиста много учен и честен човек, но съвест няма горкият.
Хаджи Иван Карабурунът, пръв чорбаджия, комуто зелената изрусяла салтамарка беше виждала два пъти Божи гроб и петстотин пъти мехкемето.
По тая причина по-лани кадият го втрисаше, щом срещнеше човек със зелена салтамарка.
Но справедливостта изисква да кажем, че той не се беше клел в мехкемето на лъжа освен един път - и то за една конска торба.
Хаджи Енчо, вечният школски епитроп, който имаше глас на един Полифем, но не знаеше риторика.
Това не му бъркаше да заляга за славата на училището.
Един ден присъствуваше на урок по риторика.
Това училище или ще процъфти още повече, или ще пропадне съвсем.
Лъжеш, магарски сине!
Доде съм аз жив, няма да падне!
Ката година харчим по две хиляди гроша за поправка!
Хаджи Цолю Пискунът, черковният епитроп, голям чревоугодник, който весден зяпаше пред касапницата.
Той крадеше черковни пари и приличаше на возилница, за което поп Ставри справедливо казваше, че не вярва да може Хаджи Цолю да мине през тесните райски врата.
Варлаам стоеше в средата по калцуни и без пояс: той беше вдигнат ненадейно от послеобедния сън.
Селямсъзът стоеше зад него, близо до входа.
Зад них голям куп зрители: заптиета и народ.
Беят с тържествен вид положи кехлибареватацигарка на ореховото лъскаво ковчеже, тури си очилата и разгърна една голяма написана хартия.
Гробно мълчание.
Той я подаде на седящия до него чорбаджия.
Чорбаджи, чети!
Карагьозоолу, който дотогава стоеше на едно коляно, сложи и другого, направи покорно темане и скръсти ръце на гърди.
Опростете, бей ефендим, не възприемам.
Беят подаде хартията на втория чорбаджия.
Опростете, бей ефендим, моите очи да не видят такова нещо, не възприемам.
Гердан чорбаджи!
Виж, що има тук!
Бей ефендим, такива работи изгарят ръцете на человека, не възприемам - и пак се поклони.
Беят покани Бейзадето, но той се извини, че е забравил у дома очилата, с които чете.
Кой ще ми прочете тогава тая мръсота?
Бей ефендим, имам две малки деца; ако ме питат: "Що ги остави слепи?" - Ще кажа: да не могат никога да прочетат такава измама.
Не възприемам!
Вземи ти.
Но и Павлаки отказа.
Беят се намуси гневно.
Да го чете, бей ефендим, комуто е трябвало.
Беят впи очи във Варлаама.
Но Варлаам стоеше като вкаменен и гледаше в носа на бея.
Бей ефендим, не бива ли да повикаме даскала?
Това е даскалска работа.
Даскал Гатя!
Хасан ага!
Иди доведи тука даскал Гатя!
Беят сгъна добре прокламацията, сложи въз нея табакерата си и се обърна с учуден поглед към Варлаама.
Как те викат, чорбаджи?
Фарлам.
Копринарката.
Тарилйомът!
Цялото име кажи.
Отде си намерил тая книга, чадо?
Варлаам мълчеше.
Има ли воля?
Беят клюмна с глава.
Бей ефендим, негова милост слабо разправя турските...
Позволяваш ли на слугата си да поиска няколко отговори?
Беят изгледа свирепо Варлаама.
Не знае турски?
Та тоя керета е от Влашко? ...
Не, бей ефендим, в царството е живял.
В царството?
Пезевенк!
Евет.
Варлааме, беят пита: от кой комита имаш тая прокламация?
Чорбаджи, какво да кажа?
Стари хора казват: змия да ти влезе в пазухата, зло да не ти влезе в къщата...
Е, какво ще кажеш сега?
Ако дойде някой си, ама кой?
Някойси, един някой си, не го знам кой е, и без друго поиска и пожелае, без да ти поиска и решението, ти отде да му познаваш какво му има на стомаха?
То се разумява от само себе си, според желанието на челяка.
Но има човеци и човеци: един лош, други - добър; но пословицата го рекла: доброто с нейде-нейде, а злото е във всяка къща.
Тъй е и Фарламовата работа.
И Варлаам си отри с ръкава потта от челото.
Беят погледна въпросително Карагьозоолу.
Ние те питаме друго: от кого си приел тая прокламация?
Казвай по-отворено, Варлааме.
Кой ми я даде?
Добре че питаш!
Кой ми я прати дар, не ми се обади.
Кой е...
Дявола го попитали: Как ти е името?
Дявол - рекъл.
Как те викат?
Дявол, рекъл.
Как са те кръстили?
Дявол пак.
Ама кой те е кръстил?
Сатаната!
Тебе, господине, за друго те питат: не знайш ли кой ти даде тая книга?
Разбери!
Отде да го знам?
Когато някой ти хвърли в градината от пътя една проста папурвина или магия например, та па те попитат: как му е името?
Какво отговаряш?
Не знам.
Знайш, знайш много хубаво ти!
Беят погледна Карагьозоолу.
Карагьозоолу повдигна рамената.
Искаш да кажеш, че ти са хвърлили книгата в двора или са ти я пъхнали в джоба, без да усетиш?
Това, това, хвърлили я в двора...
Кога? ...
Днес по пладне.
Карагьозоолу обясни на бея положителния отговор на Варлаама.
Знайш, знайш, много хубаво знайш!
Селямсъз, ти не отговаряй!
Ти мълчи, кога те питат, тогава кажи.
Карагьозоолу пак се обърна към виновника.
Добре, като я намери в двора си, чете ли я?
Разбра ли какво казва?
Сиреч, разгърна ли я?
Питайте кюпа ми какво разбира Фарлам и той ще ви каже.
Как не разбра?
Ти ли не разбра?
Предателю!
Нали я залепи на лицето на вратнята си?
Мълчи, Селямсъз!
Хубаво, не си разбрал.
Хай да кажем, че не си разбрал, но като не си я разбрал, защо я залепи на портата твоя?
И на това вопрощении Фарлам ще отговори.
Отде да зная, че е прокламация.
Аз познах там образа, та по причина на образа я залепих.
Грях ако има, кажете и докажете.
Образът на Тотя.
Евет, на Тотя войвода.
Ти познаваш ли чий е образът?
Попитали калугерина: познава ли лицето на дявола?
Познавам го, зер!
Тоя момък съвсем обърка конците.
Спукана му е работата.
Карагьозоолу се наведе към бея и му пошушна на ухото.
Завала гяур.
Чорбаджиите, като видяха това усмихване, счетоха за своя длъжност и те да се усмихнат.
Варлааме, ти казваш, че познаваш образа, добре ли разумяхме?
Варлаам пак потърси с поглед Селямсъза.
Защо гледаш мене?
Там отговаряй!
Селямсъзе мирен!
Варлааме, отколе ли го познаваш?
От дете, убил го Господ!
От дете ли?
То се знае.
В хилядо циганина слепешком ще го напипам тоя капасъзин!
При думата "капасъзин" всички си прехапаха устните.
Опропасти се горкият, язък за булката му.
Павлаки клюмна утвърдително глава.
Карагьозоолу има доста време съвещание с бея.
Пренощувал ли е у вас някога?
Той ли?
Кой те пита за Селямсъзина?
Тарилйом!
Чакай сега да му кажа, е.
Селямсъзът и се спусна въз него, но заптиетата го оттеглиха.
Какви са тия работи, Варлааме?
Ти се смути: едно те питам, друго отговаряш!
Се мене гледа с котешките си очи.
Сега слушай хубаво какво те питаме, та което чуеш, на него да отговаряш.
Събери си ума, тук сме хора, не сме говеда?
Питаме те: като познаваш оногова... образа... санким...
Цачко чорбаджи се забърка и млъкна, защото не щя да произнесе името на Тотя войвода.
Та как да не го познавам?
Познавате го всички!
И ти, и аз!
Всеки познава тоя смертоубиец.
Селямсъзът избухна и изпсува страшно Варлаама, развика се побеснял и каза колко гроша данък плаща на царщината и колко гърла храни, и в заключение предложи да се обеси тозчас Тариойомът, като каза, че купува въжето.
В това време Карагьозоолу тихо разправяше усмихнато на бея, че Селямсъзът се е разсърдил, защото Варлаам го оприличил на Тотя войвода, дето е изписан на прокламацията.
Беят се ухили, взе прокламацията, за да прегледа внимателно пак образа на страшния хъш.
Навалицата се разстъпи и отвори път на учител Гатя.
Чети даскале, тая книга!
Възцари се общо мълчание.
Лицето на учителя, неприятно похлупено от дълбокия фес на X.
Смиона, от бледо стана бяло.
Додето идеше насам, той има време да съобрази, че е невъзможно за словото да го вика беят.
Хрумна му, че друго по-опасно откритие трябва да е станало.
Боязънта му се увеличи, като чу знаменателните думи на бея и видя подидаскал Мироновски, когото доведоха уплашен.
Той пое хартията, която трепереше в ръцете му.
Дълго той се взира в нея, като че не вярваше това, което виждаха очите му.
Най-после лицето му придоби по-спокоен вид и даже една усмивка заигра по бледите му още устни.
Всички го гледаха с разтупани сърца.
Беят беше изпулил страшно очи.
Учител Гатю вдигна очи и изгледа присъствуващите.
Ненадейно погледът му падна на Селямсъза и той се засмя.
На, и тоя ме гледа, гаче ще ме лапне!
Всички се взряха в Селямсъза и се изсмяха, очевидно без причина.
Той взе да се озърта учудено да не би да се смеят другиму и смехът се усили.
Смаяният бей захвана и той да се смее.
Вдигна се общ хохот, в който най-много личеше черковният глас на Варлаама.
Е кажи, даскале, какво пише и кой образ е там?
Образът на бай Ивана Селямсъза.
Хе, Фарлам кому казваше?
Селямсъзът се разрева побеснял, като обсипа Варлаама с обвинения в бунтовничество, и че искал да му опропасти къщата, затова го написал в "прокламацията".
Каква прокламация?
Тази дума беше общопозната тогава, защото често се пръскаха паскливи, които наричаха "сатири".
Но Селямсъзът избухна като буря и целият конак заехтя от вика му.
Той настояваше да обесят Варлаама.
В това време всички бяха настанали и заобиколили бея, та надничаха над сатирата, дето измежду текста беше изписана карикатура на подобие на Селямсъза, качен на гъска, с едър надпис: "Селямсъзнастоятел училищни, за многая лета!".
Бей ефендим, аз правда искам тук! ...
Тоя Тарилйом ми почерни честта - да ме качи на гъска; аз храня деветнайсет гърла и съм изморил досега осем аждерхана, и не на гъска, а на магаре не възприемам да се кача! ...
На, виж го как се смее!
Е каква е тая работа!
Тука за смях ли са го довели или за въже?
Карагьозоолу му махна с ръка да млъкне.
Виж, Селямсъз, Варлаам не е писувал това.
Как не е?
Кой не е?
Той ли не е?
Виж, тука, на другата страна пък и него са написали, че езди на бухалка...
На, чуй какво му пишат и нему: "Тарилйомът,настоятел училищен, Бог да го прости!".
Има ли това?
Ах, Тарилйом, Тарилйом!
Виж му муцуната - прилича на умряла коза.
Варлаам се позна в сатирата, изгледа зверски Селямсъза и се изгуби из навалицата.
Между това Селямсъзът пълнеше цял двор с гърлестите си смехове и се здрависваше с всекиго от първенците.
Но беят, комуто тая комедия досади най-после, спогони го с мексиканеца.
Селямсъзът тогава видя, че процесът се е свършил, и побърза да се намери извън конашката порта.
Но едвам беше преминал до кръчмата на Мирката и поздравил само осем души, застигна го заптие и му обяви, че по заповед на бея тази нощ ще лежи в затвор.
От Варлаама поискаха само поръчителство, че ще бъде верен на царството.
Сатирата беше написана от бакалския слуга на Иванча Йотата.
От Иванча бяха само фигурите и диктовката.
По една случайност, образът на Селямсъза там имаше огромна прилика с образа на Тотя войвода, както го изобразяваха проникналите и тука бунтовнишки картини.
На заранта Джаковото кафене беше препълнено с обикновените си посетители, които шумно се разговаряха върху вчерашните извънредни събития, които развълнуваха целия град.
Иванчо Йотата, успокоен вече, като сърбаше победоносно кафето си, разказваше им бягството си с Хаджи Смиона, но замълчаваше някои подробности, като корабокрушението и уплашването от Мунча.
Хаджи Смион отсреща клюмаше и потвърдяваше думите на Иванча.
Само по въпроса за змията дойдоха в малко разногласие: Иванчо уверяваше, че тя била дълга лакат и 2 и половина рупа.
Хаджи Смион пак поддържаше, че тя била колкото маркуча на дядовото Нисторово наргеле.
Но те се сбутаха сериозно, когато дойде въпросът: кому принадлежи славата за победата, която Хаджи Смион приписваше на себе си.
Да я цапнеш с камък и баба знай!
Ами да я хванеш с ръка като мене, де смейш?
Йотата скри, дето се окъпа в реката като мишка.
Ама аз ще ти разкажа после... той бил много страшлив.
Хай, дявол да те вземе, Мунчо!
Ами ти що бяга?
Попита го Иван Капзамалинът сопнато.
Аз, да не беше фесът, кой щеше да ти бяга?
Па аз не бягах, аз, само тъй е, отидох в планината, аз съм американец, ти знаеш.
Ама Йотата много страшлив, да те пази Господ...
И той хвърли пак съжалителен поглед към Иванча.
В това време между кафеджият и неколцина други ставаше дума за сатирите; те се чудеха кой ще е бил съченителят им, когото дядо Нистор изруга безжалостно.
Свинщина!
Магария българска!
Но Иванчо Иотата не чу тия обидни думи за произведението си, както не забележи и предателските нашепвания на Хаджи Смиона: той се беше дълбоко замислил върху вчерашните приключения, които тъкмеше да опише подробно в отделна история, на която търсеше вече названието.
Чорбаджи Николаки, мълчалив дотогава, смучеше чибука си в отсрещния кът и поглеждаше сериозно присъствуващите.
Аз теб нали ти казвах вчера, Мичо, ако чакаме от такива Варлаамовци, тежко ни и горко!
Ще станем за поругателство.
Епитропи, срам за българския народ!
Мичо Бейзадето, от вчера още сърдит на чорбаджи Николакя, кипна.
Варлаамовото име подпали борбата за възточния въпрос.
Чорбаджи Николаки възхваляваше турската сила и не отстъпваше.
Бай Мичо му възразяваше силно, Мирончовият глас гърмеше далеко навън.
Не по-малко дързост показваше и Хаджи Смион, който беше виждал русите на 48 лето в Букурещ.
Даже и кафеджият остави сапунисаната глава на Хаджи Христа и изруга турското царство.
Но и Николаки чорбаджи имаше здрави съюзници, от които най-яростен беше Иван Стамболлият, който беше посетил в Цариград Топхането.
А също и ХаджиАтанасия, който от любов към гръцката псалтикия, не можеше да търпи възточния въпрос на Миронча.
Но той се стресна тозчас да не би тоя разговор да докара някакво "разтреперване на въздуха" и хвана благоразумно да въдворява мир.
Но напразно.
Бай Мичо Бейзадето беше извън себе си и всред общия вик и глъчка разпалено разгромяваше Туркия и чорбаджи Николакя и в увлечението си не съгледа, че вратата си отвори и онбашият влезна вътре и седна.
Всичките мигом се спотаиха, като сториха темена на турчина.
Изведнъж бай Мичо стана прав и запъхтян пред онбашия, когото гледаше кръвожадно.
Та ще ти кажа, Мичо, че тъкмо три недели остават до малкия пост, хващам се с тебе на каквото искаш, не се препирай напразно.
Да, да.
20 август, 1884 г.
Сопот.
Том Рибаря изобщо не предполагаше, че го очаква кариера на престъпник.
Беше ранно утро и голямото червено слънце тъкмо се показваше над хоризонта заедно с малкия жълт спътник, който бързаше след него.
Акуратно, спретнато селце - бяла точка сред зелената шир на планетата - пробляскваше, окъпано от летните лъчи на своите две слънца.
Том току-що се събуди в своята къщичка.
Той беше висок млад мъж със загоряла от слънцето кожа.
От баща си бе наследил дръпнатите очи, а от майка си - простодушното нежелание да се обременява с работа.
И тази сутрин той никак не бързаше.
До есенните дъждове риба не се лови, което значи, че истинска работа за рибаря няма.
Беше решил дотогава да се помотае и да поправи рибарските си принадлежности.
Казвам ти: покривът трябва да е червен!
Никъде няма църкви с червени покриви!
Том се намръщи.
Съвсем бе забравил за промените, ставащи в селото през последните две седмици, защото не го засягаха лично, без да бърза той се облече и закрачи към селския площад.
ВЛИЗАНЕТО НА ЧУЖДИ ЕЛЕМЕНТИ В ПРЕДЕЛИТЕ НА ГРАДА Е ЗАБРАНЕНО!
На цялата планета Ню Дилавър нямаше нито един чужд елемент.
Тя бе обрасла в гори и това беше единственото селце.
Плакатът имаше чисто риторично значение и изразяваше определена политическа тенденция.
На площада, разположени разположени едно до друго се мъдреха три нови здания - църква, затвор и поща.
Бяха издигнати през последните две луди седмици в резултат на неуморен труди.
Стояха на една линия, с фасада към площада и никой не знаеше за какво са им.
Повече от двеста години селото добре се справяше и без тях.
Но сега, разбира се, просто трябваше да ги построят.
Ед Тъкача стоеше пред току-що издигнатата църква и гледаше нагоре с присвити очи.
Били Бояджията балансираше по стръмния църковен покрив с опасност за живота .
Рижите му мустаци се надигнаха възмутено.
Долу се събра малка тълпа.
Върви по дяволите!
Казвам ти - всичко това го прочетох миналата седмица.
Червен покрив - да, моля.
Но бял - в никакъв случай.
Не, нещо бъркаш.
Как мислиш, Том?
Той повдигна рамене.
За тези работи нямаше собствено мнение.
Изведнъж, целият облян в пот, от някъде се появи самият кмет.
Около огромния му корем свободно се развяваха краищата на незагащена риза.
Слизай!
Намерих всичко в книжката.
Там е казано: малка, червена училищна сграда, а не църква.
Били го изгледа много сърдито.
Изобщо, той беше раздразнителен човек.
Всички Бояджии са раздразнителни.
Но откакто миналата седмица кметът назначи Били за началник на полицията, характерът му се развали окончателно.
Че ние нямаме подобно нещо.
Самата "малка училищна сграда" не съществува - продължи да натяква Били, вече преполовил стълбата.
Ами ще си я построим.
И трябва да побързаме.
Той погледна към небето.
Неволно всички вдигнаха погледи.
Но там засега нищо не се виждаше.
А къде са тия момчета, Дърводелците?
Сид, Сам, Марви!
Къде се дянахте?
Главата на Сид Дърводелеца се извиси над тълпата.
Той още ходеше с патерици, откакто миналия месец падна от едно дърво при опит да задигне яйца от птичите гнезда.
Дърводелците просто не умееха да се катерят.
Останалите момчета са при Еди Бирата.
Ами да, къде другаде ще са!
Добре, извикай ги.
Трябва бързичко да се спретне една малка училищна сграда.
Кажи им да я построят до затвора.
След това се обърна към Били, който вече беше слязъл на земята.
А ти ще боядисаш сградата на училището с хубава, яркочервена боя.
И отвън, и отвътре.
Това е много важно.
А кога ще получа полицейската си значка?
Четох, че всички полицейски началници носят значки.
Направи си я сам.
Ама че горещина!
Какво му пречеше на тоя инспектор да дойде през зимата?.
Том!
Рибарю Том!
Имам много важна задача за теб.
Ела, сега ще ти обясня всичко.
Кметът прегърна Том през рамото.
Заедно пресякоха пустия Пазарен площад и се запътиха към дома на кмета.
В доброто старо време за улична настилка служиха добре отъпканите боклуци, но... доброто старо време свърши преди две седмици и сега улицата беше покрита с павета.
Стана много неудобно по нея да се ходи бос, затова жителите на селото предпочитаха да минават направо през дворовете.
Разбира се, кметът ходеше по улицата - за него това беше въпрос на чест.
Слушай, кмете, в момента си почивам...
Каква ти почивка в такъв момент?!
Той може да се появи всеки момент.
Те влязоха в къщата, като кметът пропусна Том да мине първи, а сам се пльосна в голямото кресло, почти прилепено до междупланетното радио.
Кметът пристъпи към въпроса без предисловия.
Том, какво ще кажеш да станеш престъпник?
Не знам...
Какво е това престъпник?
Ами, разбираш ли, това е...
Том слушаше, слушаше и колкото повече слушаше, толкова по-малко му харесваше тази работа.
И за всичко бе виновно междупланетното радио, реши той.
Жалко, че не се развали наистина.
Никой не вярваше, че то някога ще проговори.
Нов кмет сменяше стария, едно поколение сменяше друго, а междупланетното радио си стоеше и се покриваше с прах в кантората - последното безмълвно звено, свързващо планетата с Майката-Земя.
Преди двеста години Земята разговаряше с Ню Дилавър и с Форд IV, с Алфа Центавър и с Нова Испания, с всички останали колонии, влизащи в Земната Демократична Лига.
После всякакви съобщения престанаха.
Земята беше заета със своите дела.
Населението на Ню Дилавър чакаше вести, но те не идваха.
После в селото плъзна епидемия и три четвърти от населението измря.
Лека-полека нещата започнаха да се оправят.
Жителите се приспособиха и заживяха по свой собствен и малко особен начин, който постепенно им стана навик.
Те забравиха за Земята.
Така изминаха двеста години.
И изведнъж преди две седмици дребното радио се закашля и се съживи.
Час след час то жужеше и се задъхваше от атмосферните смущения, а цялото село се беше скупчило на улицата пред кметската къща.
Най-после се чуха и думи.
... чуваш ли ме?
Ню Дилавър!
Чуваш ли ме?
Да, да, чуваме те.
Колонията съществува ли още?
И още как!
Гласът стана строг и официален.
Известно време не поддържахме контакт с колониите извън Земята.
Но решихме да въведем порядък.
Вие, Ню Дилавър, както и преди представлявате Земна колония, следователно трябва да се подчинявате на земните закони.
Съгласни ли сте с такъв статус?
Ние си оставаме верни на Земята.
Отлично.
От най-близката планета към вас ще се отправи инспектор-резидент, за да провери дали наистина се придържате към установените порядки и традиции.
Как го казахте?
Строгият глас взе една октава по-високо.
Вие, разбира се, си давате сметка, че няма да търпим проникването на абсолютно никакви чужди елементи.
Надявам се, че ме разбирате генерале?
Да, но...
В такъв случай вие сте генерал.
Разрешете ми да продължа.
В нашата галактика не може да има място с човешка култура, която да не прилича на тази на Земята.
Може ли според вас да се управлява, ако всеки прави каквото му се прииска?
Редът трябва да бъде установен на всяка цена.
Кметът с труд пое въздух и впи очи в радиото.
Помнете, че вие управлявате Земна колония, генерале, и не бива да допускате никакви отклонения от нашите норми, никакъв радикализъм.
Въведете порядък в колонията си, инспекторът ще дойде при вас в близките две седмици.
Това е всичко.
В селото беше свикано спешно събрание - трябваше незабавно да се реши как най-добре да изпълнят заповедта, дошла от Земята.
Стигнаха до заключение, че е необходимо с максимална бързина да преустроят обичайния ход на живота си в съответствие със земния маниер, описан в древните книги.
Нещо не мога да схвана.
За какво ни е престъпник?
На Земята престъпникът играе много важна роля в обществения живот.
По този въпрос всички книги си приличат.
Престъпникът е толкова важен, колкото да кажем, пощальонът.
Или пък началникът на полицията.
Само дето действията на престъпника трябва да са антисоциални, в това е разликата.
Той трябва да действа в ущърб на обществото.
А ако при нас никой не прави нищо антисоциално, как ще накараме някой да действа в интерес на обществото?
Губи се смисълът.
Том поклати глава.
И въпреки всичко, не разбирам за какво ни е нужно това?
Не се дърпай, Том.
Трябва да направим всичко по земен маниер.
Да вземем например тия павирани улици - във всички книги се споменават.
И църквите, и училищата, и затворите.
Престъпниците също се срещат във всички книги.
Няма да върша такива работи.
Добре де, постави се на мое място.
Пристига инспекторът и среща Били Бояджията, дето сега е началник на полицията.
Иска да види затвора.
Пита: "Нито един задържан?".
Аз отговарям: "Разбира се".
При нас няма престъпления.
А той: "Няма престъпления?".
Но на всички Земни колонии се извършват престъпления.
Това ви е добре известно.
"Не ни е известно" - казвам аз.
Понятие си нямахме какво означава тази дума, докато не прочетохме миналата седмица в речника.
"Тогава защо сте построили този затвор?" - ще ме попита.
И за какво ви е началник на полицията?.
Кметът замълча и си пое въздух.
Виждаш ли?
Всичко ще се развали, защото инспекторът веднага ще разбере, че не сме истински земляни, че всичко е за отбиване на номера, че сме чужди елементи.
Хм-м.
Кметът продължи бързо.
А иначе ще мога да кажа: "Разбира се, при нас също се извършват престъпления".
Имаме крадец и убиец, а пък един човек е комбиниран крадец-убиец.
Бедният младеж имаше лоши наклонности и излезе толкова неуравновесен.
Обаче нашият началник на полицията вече е събрал улики и в близките ден-два престъпникът ще бъде арестуван.
Ще го затворим зад решетките, а после ще го амнистираме.
Какво означава тази дума?
Не знам точно, но ще го изясня.
Виждаш ли сега колко важна птица е престъпникът?
Да, по всичко изглежда, че сте прав.
Само че защо аз?
Всички останали ми трябват за други цели.
Освен това, твоите очи са тесни и дръпнати, а така изглеждат всички престъпници.
Не са ми толкова тесни очите.
Не повече, отколкото на Ед Тъкача.
Том, моля те.
Всеки от нас прави каквото може.
Не искаш ли да помогнеш?
Искам, разбира се.
Прекрасно!
Ще бъдеш нашият престъпник.
И всичко ще е оформено както трябва.
Кметът подаде на Том документ.
Приносителят на настоящото разрешително, Том Рибаря, официално се упълномощава да осъществява кражби и убийства.
В съответствие с това той трябва да се крие в тъмни места, ползващи се с лоша слава и да нарушава закона.
Том два пъти прочете документа, преди да попита.
Кой закон?
Ще ти кажа веднага, след като го издам.
Всички колонии на Земята имат закони.
И все пак, какво точно трябва да правя?
Да крадеш.
Да убиваш.
Не е толкова трудно - кметът се приближи до шкафа с книгите и взе от лавицата старинен многотомник, озаглавен "Престъпникът и неговата среда".
Психология на убийците.
Изследване на мотивите за кражба.
Тук ще намериш всичко, което трябва да знаеш.
Кради на воля, колкото можеш.
А що се отнася до убийствата - едно ще е достатъчно.
Не бива да се пристрастяваш.
Правилно.
Може пък и да разбера кое как става.
Той взе книгите под мишница и си тръгна.
Денят беше нетърпимо горещ, а този разговор за престъпления го натъжи и разстрои много.
Полегна в кревата и се зае с изучаването на древните книги.
На врата се почука.
Влизай!
Марви Дърводелеца, най-възрастният и най-дългият от всички рижи, високи братя Дърводелци, влезе, съпроводен от стария Джъд Фермера.
Носеха голяма торба.
Сега вече си престъпник, нали, Том?
Така изглежда.
Тогава това е за тебе.
Те сложиха торбата на пода и извадиха от нея малка брадвичка, два ножа, харпун, палка и тояга.
Какви са тия работи?
Оръжия, какво друго.
Какъв престъпник ще си, ако нямаш оръжие?
Том се почеса по врата.
Сигурен ли си?
Крайно време е сам да започнеш да си вършиш работата.
Не чакай ние да правим всичко вместо тебе.
Марви смигна на Том.
Джъд е много ядосан, задето кметът го назначи за пощальон.
Аз моя дълг си го изпълнявам.
Само че ми е противн да пиша всичките тези писма.
Е, мисля, че не е чак толкова трудно.
Как ли се справят пощальоните на Земята?
Колко повече писма трябва да напишат, а?
Кой знае колко хора има!
Е, Том, желая ти успех.
Те си отидоха.
Том клекна до оръжията, за да ги разгледа по-отблизо.
Той знаеше какво представляват - в древните книги беше написано много за тях.
Но на Ню Дилавър все още никой никога не беше използвал оръжие.
Единствените животни на тази планета бяха малки, безобидни пухкави зверчета, заклети вегетарианци, изхранващи се само с трева.
А да се употреби оръжие срещу човек - за това, разбира се, никой не се беше сещал.
Том взе единия от ножовете.
Беше хладен.
Попипа върха му - оказа се остър.
Стана и закрачи из стаята, поглеждайки към оръжията.
При всеки поглед му ставаше гадно в стомаха.
Впрочем - помисли си Том - в момента няма за какво да се безпокоя.
Нали първо трябва да прочета тия книги.
Може би чрез тях ще се успея да разбера смисъла на всичко това.
Той чете непрекъснато няколко часа.
Книгите бяха написани на достъпен език.
Различните методи, използвани от престъпниците, се описваха много подробно.
Като цяло обаче, всичко изглеждаше съвсем безсмислено.
Защо трябва да се извършват престъпления?
Кой има полза от това?
Какво ще получат хората?
На тези въпроси книгите не даваха отговор.
Том прелистваше страниците, разглеждаше снимки на престъпници.
Те бяха сериозни и съсредоточени, съзнаващи своето положение в обществото.
Том даваше мило и драго да разбере що за положение е това.
Може би тогава щеше да му стане ясно...
Том?
Тук съм.
Вратата се открехна и кметът подаде глава в стаята.
Зад него се виждаха Джейн Фермерката, Мери Превозвачката и Алис Готвачката.
Е, как е, Том?
Кое как е?
Кога смяташ да започваш?
Том смутено се усмихна.
Ами ето... приготвям се.
Чета книги, искам да се ориентирам...
Том замълча объркано под погледа на трите почтени дами.
Напразно си губиш времето.
Всички работят, никой не си седи вкъщи.
Вярно, Том.
Инспекторът може да дойде всяка минута, а ние няма какво да му представим.
Добре, добре.
Той взе един нож и тоягата, завърза ги на на кръста, взе и торбата, за да има къде да слага откраднатите неща, и излезе.
Само че накъде?
Беше три следобед.
Най-удобното място за крадене, Пазарът, ще е празен до довечера.
Пък и на Том хич не му се искаше да краде през деня.
Изглеждаше някакси непрофесионално.
Той извади разрешителното, което му даваше право да извършва престъпления, прочете го още веднъж от край до край: "... трябва да се крие в тъмни места, ползващи се с лоша слава...".
Ясно!
Ще се укрива на места с лоша слава.
Там ще може да се настрои и да си състави някакъв план.
Нямаше голям избор.
В селото имаше ресторант "Залък", съдържателки на който бяха две овдовели сестри, "Място за отдих" на Джеф Хмела и накрая, таверната на Еди Пивото.
Налагаше се да се задоволи с нея.
Таверната се намираше в къща, малко различаваща се от останалите в селото.
Имаше една огромна стая за гости, кухня и жилищни помещения.
Жената на Еди готвеше и поддържаше чистотата в гостната - доколкото й позволяваше болният кръст.
Зад бара Еди разливаше питиетата.
Той беше блед, със сънливи очи и странната способност да се тревожи за глупости.
Живо-здраво, Том.
Разправят, че са те назначили за престъпник.
Да бе, да.
Налей ми една пери-кола.
Еди Пивото наля безалкохолната напитка от кореноплодни и обезпокоен застана пред масата, на която се настани Том.
Как така си седиш тук, вместо да крадеш?
Обмислям.
В разрешителното се казва, че трябва да посещавам места с лоша слава.
Затова се отбих.
Според тебе честно ли е да постъпваш така?
Нима моята таверна се ползва с лоша слава?
Том поясни.
Трудно е да се намери по-лоша храна в цялото село.
Моята старица не умее да готви.
Но при нас е уютно, по семейному.
И хората обичат да се отбиват.
Вече няма да е така, Еди.
Обявявам таверната за моя щаб-квартира.
Раменете на съдържателя се отпуснаха унило.
Поне се постарай да доставиш удоволствие на хората, ще ти бъдат благодарни.
Том продължаваше да размишлява.
Мина един час.
Ричи Фермера, най-малкият син на Джъд, погледна през вратата.
Не задигна ли нещичко, Том?
Още не.
Знойният ден тихо си отиваше, а вечерта започна да прониква през малките, не много чисти прозорци на таверната.
Запалиха фенерите по улиците.
Първият полъх на нощния ветрец нежно разклати върховете на дърветата в гората.
Джордж Превозвача и Макс Тъкача влязоха в таверната и си поръчаха бира.
Седнаха до Том.
Е, как върви работата?
Лошо.
Нещо не мога да привикна с мисълта, че съм крадец.
Нищо, нищо, ще успееш.
Друг и да не може, ти ще се справиш.
Вярваме ти, Том.
Той им благодари.
Те изпразниха халбите и си тръгнаха.
Том продължаваше да крои планове, съзерцавайки празната си чаша.
След един час Еди Пивото се прокашля смутено.
Извинявай, Том, но... кога ще започнеш да крадеш?
Ето, започвам.
Стана от масата, провери дали оръжието е на мястото му и се отправи към вратата.
На пазарния площад вече се въртеше обичайната разменна търговия.
Стоката беше натрупана на купчини върху сергии или сламени рогозки, постлани на земята.
Размяната ставаше без пари, обменен курс също нямаше.
За шепа саморъчно направени гвоздеи можеше да се получи ведро мляко или две риби, или обратното - в зависимост от това, кой какво искаше да размени и от какво имаше нужда.
Да пресмята кое колко струва - с това никой не си натоварваше мозъка.
Това беше единственият земен обичай, който кметът така и не успя да наложи в селото.
Когато Том Рибаря се появи на площада, всички го приветстваха.
Крадеш по малко, а, Том?
Давай, приятел, давай!
Ще успееш!
Нито един жител на селото не беше присъствал на кражба и много им се искаше да видят как става това.
Всички изоставиха стоките си и тръгнаха след него, жадно поглъщайки всяко негово движение.
Том изведнъж откри, че му треперят ръцете.
Изобщо не му харесваше, че толкова народ ще гледа как краде.
Трябва по-скоро да привършвам, реши той.
Докато още имам сили.
Той спря внезапно пред купчината плодове, натрупани на сергията на мисис Мелник.
Изглеждат доста сочни.
Свежи, направо от градината.
Тя беше дребна старица с блестящи очички.
Том изведнъж се сети за безкрайните беседи, които тя водеше с майка му в онези далечни времена, когато родителите му бяха още живи.
Да, на вид са доста сочни.
Но вече съжаляваше, че не се спря пред някоя друга сергия.
Добри са, добри са.
Днес следобед съм ги брала - продължи да се хвали мисис Мелник.
Сега ли ще започне да краде?
Няма съмнение, гледай!
Том взе голям зелен плод и започна да го разглежда.
Зяпачите затаиха дъх.
Да, наистина, страхотно изглежда.
Тълпата въздъхна.
На съседната сергия стоеше Макс Тъкача с жена си и петте дечица.
Бяха изнесли две одеяла и една риза.
Когато Том се приближи, те се заусмихваха стеснително.
Тая риза ще ти е точно по мярка.
Много му се искаше хората да се разпръснат и да оставят Рибаря да работи на спокойствие.
Том само изсумтя и взе ризата.
Тълпата зашумя в очакване.
Някаква девойка нервно захихика.
Том хвана здраво ризата и започна да развързва торбата си.
Стой!
Били Бояджията си пробиваше път през тълпата.
На кръста му пробляскваше значка - стара земна монета.
Изражението на лицето му съвсем ясно показваше, че той изпълнява служебните си задължения.
Какво правиш с тази риза, Том?
Аз? ...
Просто я разглеждам.
Просто я разглеждаш, а?
Били се обърна и сложи ръцете си на гърба.
После внезапно се завъртя на пети и насочи показалеца си към Том.
А на мене ми се струва, че това не е вярно.
Мисля, че се канеше да я откраднеш.
Том не отговори.
Държеше разтворена уличаващата го торба в едната си ръка, а в другата - ризата.
Мой дълг е, като началник на полицията, да охранявам тези хора.
А пък ти, Том, си подозрителен субект.
Считам за необходимо да те прибера в затвора за по-нататъшно разследване.
Том наведе глава.
Не очакваше такъв развой на нещата.
Впрочем, беше му все едно.
Като го затворят, край с краденето.
А когато Били го пусне, ще може да се захване пак с риболов.
Внезапно от някъде изникна кметът.
Пешовете на ризата му се развяваха около обемистата талия.
Били!
Какви ги вършиш?
Изпълнявам дълга си, кмете.
Том се държеше някак подозрително.
А в книгите пише...
Знам какво пише в книгите.
Сам съм ти ги избирал.
Не можеш да арестуваш Том.
Поне засега.
Но нали в селото няма друг престъпник.
Аз какво съм виновен?
Били стисна зъби упорито.
В книгите пише, че полицията трябва да взима превантивни мерки.
Затова се опитах да попреча на извършването на престъпление.
Кметът уморено плесна с ръце.
Били, нима наистина не разбираш?
Трябва да отчетем поне едно престъпление в селото.
И ти трябва да помогнеш за това.
Добре, кмете.
Просто исках да изпълня дълга си.
Той се обърна, направи крачка в страни, после внезапно се озъби на Том:.
Запомни: престъплението не води никого до добър край.
Страшно му се иска да се отличи.
Не му обръщай внимание, Том.
Продължавай спокойно, открадни нещо.
Трябва да приключим с това.
Без да отговаря, Том се отправи към зелената гора край селото, като си пробиваше път през тълпата.
Ами... днес нямам настроение за кражби.
Може би утре вечер...
Не, Том, сега.
Не бива да отлагаме тая работа до безкрай.
Започвай, ние ще ти помогнем.
Разбира се, че ще помогнем.
Открадни тая риза, Том!
И без това ти е в ръката.
Виж, Том, тука има хубави кани за вода!
Погледни само колко орехи имам!
Той огледа сергиите.
Когато посегна за да прибере ризата на Тъкача, ножът му се изхлузи от пояса и падна на земята.
От тълпата се дочу съчувствено хихикане.
Изчервявайки се, Том постави ножа на мястото му.
После протегна ръка, грабна ризата и я натъпка в торбата си.
Зад него се разнесоха одобрителни възгласи.
Като че камък падна от сърцето му и той неловко се усмихна.
Мисля, че лека-полека ще свикна с тази работа.
Знаехме, че ще се справиш!
Хайде, приятел, открадни още нещо!
Том премина по пазара и открадна няколко въженца, кошничка с орехи и плетена шапка от трева.
Според мен за днес стига.
О`кей.
Но това, както сам разбираш, не се брои.
Считай го за тренировка.
О-о, не!
Вече знаеш как се прави и следващия път ще ти бъде по-лесно.
Може би.
И гледай да не забравиш за убийството.
Това наистина ли е необходимо?
За съжаление, да.
Какво да се прави, колонията съществува вече повече от двеста години, а не сме извършили нито едно убийство.
Нито едно!
А ако вярваме на летописите, на всички останали колонии хората се убиват, даже и да нямат основателна причина за това.
Добре де, ще се постарая.
Той си тръгна.
Тълпата го изпрати с одобрителни възгласи.
Вкъщи Том запали фитила на лампата и си приготви вечеря.
След като похапна, той дълго седя в дълбокото кресло.
Беше недоволен от себе си.
Не сполучи с първата си кражба.
През целия ден го измъчваха тревоги и колебания.
Наложи се хората едва ли не насила да му бутат в ръцете своите вещи, докато в края на краищата се реши да ги открадне.
Какъв крадец е той тогава?!
И какво може да каже за свое оправдание?
Вярно, той никога не се е занимавал с такава работа, не може да свикне с нея и не вижда смисъл от извършването на престъпления.
Но това не е причина, заради която да опропасти възложената му задача.
Том тръгна към вратата.
Беше прекрасна, ясна нощ.
Близо дузина близки звезди-гиганти блестяха ослепително в небето.
Пазарният площад пак беше опустял.
В къщите запалиха светлините.
Точно сега е време за кражби!
При тази мисъл по гърба му премина тръпка.
Направо изпитваше гордост.
Ето как се раждат престъпни идеи!
Точно така трябва да стават кражбите - тихомълком, под прикритието на тъмнината.
Том набързо провери оръжието си, изсипа награбеното на пода и излезе.
Последните газови фенери по улиците бяха угасени.
Том безшумно се прокрадна през селото.
Приближи къщата на Роджър Превозвача.
Големият Роджър беше оставил лопатата си отвън, подпряна на стената.
Том я взе.
Мина през още няколко къщи.
Делвата за вода, собственост на мисис Тъкачката, стоеше на мястото си пред вратата.
Том прибра и нея.
По пътя към къщи му попадна малко дървено канче, забравено от някое дете на улицата.
То също сподели съдбата на лопатата и делвата.
Том благополучно се прибра.
Беше приятно развълнуван и реши да направи още един набег.
Този път се върна с бронзова табелка, свалена от къщата на кмета, с най-хубавата пила на Марви Дърводелеца и със сърпа на Джъд Фермера.
Бива.
Още един улов и можеше да счита, че нощта не е загубена.
Под навеса на Рон Каменоделеца се намериха чук и длето, а зад къщата на Алис Готвачката си хареса плетен стол.
Тъкмо се канеше да отмъкне греблото на Джеф Хмела, когато чу някакъв лек шум.
Той се притисна до стената.
Били Бояджията тихичко се прокрадваше по улицата.
Металната му значка пробляскваше на светлината на звездите.
В едната си ръка държеше къса тежка тояга, а в другата - чифт саморъчно направени белезници.
Лицето му изглеждаше зловещо в нощния полумрак.
На него беше изписана твърда решимост на всяка цена да изкорени престъпността, каквото и да означаваше тази дума.
Том затаи дъх, когато Били мина на десет крачки от него.
Опита се тихичко да се измъкне назад, но плячката му издрънча в торбата.
Кой е там?
Като не получи отговори, той започна бавно да се обръща и да се взира в тъмното.
Том отново се сля със стената.
Беше сигурен, че Били няма да го забележи, защото имаше слабо зрение - нали му се налагаше постоянно да смесва бои и прахта попадаше в очите му.
Ти ли си, Том?
Том тъкмо се канеше да отговори, когато забеляза, че началникът на полицията е вдигнал тоягата над главата си, готов за удар.
Замръзна.
Все пак ще те хвана!
Виж какво, хващай го утре заран!
На някои от нас ни се спи!
Били продължи нататък.
Когато се скри зад ъгъла, Том побърза към къщи и изсипа плячката на пода, до останалите трофеи.
Видът на откраднатото събуди в него чувството за изпълнен дълг.
След като се подкрепи с чаша студена бира, Том си легна и моментално потъна в дълбок, мирен сън, необременен с никакви сънища.
На другата сутрин той отиде де погледне как върви строителството на малкото червено училище.
Братята Дърводелци се трудеха неуморно, някои от селяните им помагаха.
Как е?
Напредваме.
Но щеше да върви по-бързо, ако пилата ми беше тук.
Пилата ти?
Изведнъж се сети - та нали я открадна през нощта.
Тогава някак си не я възприемаше като вещ, която принадлежи някому.
Пилата, пък и всичко останало, бяха просто вещи, които трябваше да се откраднат.
Той изобщо не се замисли за това, че тези предмети се използват, че може да потрябват на някого.
Как мислиш, Том, мога ли да си взема обратно пилата за малко?
За два-три часа, а?
Ами... не знам.
Нали разбираш, тя практически е открадната.
Ясно, така е...
Но ако можех да си я взема за малко...
Ще трябва да я върнеш.
Разбира се, че ще я върна.
Да не мислиш, че ще задържа нещо, което на практика е откраднато?
В къщи е, заедно с другата плячка.
Марви благодари и веднага тръгна да си вземе пилата.
Без да бърза, Том тръгна да се разхожда из селото.
Кметът стоеше в двора и гледаше небето.
Ти ли ми задигна бронзовата табела, Том?
Естествено.
Нали това искахте?
О!
Просто се поинтересувах.
Кметът посочи небето:.
Том погледна нагоре.
Черната точка до малкото слънце.
Виждам я.
Е, и?
Залагам главата си, че това е инспекторският кораб, който лети насам.
При теб как вървят работите?
Мисля, че напредвам.
Разработи ли вече план за убийството?
Нещо не ми се удава.
Да си призная честно, нищичко не съм направил по въпроса.
Я да влезем в къщи.
Трябва да поговоря с тебе.
В прохладната, затъмнена с щори стая той наля две чаши бира и любезно посочи един стол на Том.
Времето ни изтича.
Инспекторът може да пристигне всяка минута.
А на мен ми се свива стомаха.
Той посочи междупланетното радио.
Пак проговори.
Нещо такова: колониите трябва да са готови да проведат мобилизация.
Дявол знае какво е това.
Като че ли и без това ми е малко работата.
Кметът хвърли суров поглед на Рибаря.
Сигурно ли е, че не може да се мине без убийство?
Сам знаеш, че не може.
Убийството е единственият показател, по който изоставаме.
Влезе Били Бояджията - с нова униформена риза, синя, с блестящи метални копчета - и се пльосна на един стол.
Уби ли вече някого, Том?
Кметът уточни.
Иска да знае дали наистина е необходимо.
Прочети която и да е древна книга.
Кого мислиш да убиеш, Том?
Том се размърда неспокойно, нервно пукайки пръсти.
Добре, ще убия Джеф Хмела.
Били бързо се наведе напред.
Защо ли?
А защо не?
Какви са ти мотивите?
Мислех, че просто трябва да извърша убийство.
Никой нищо не е споменавал за мотиви.
Безсмислено убийство не ни трябва.
То трябва да бъде извършено по всички правила.
А това означава, че трябва да имаш основателен мотив.
Том се замисли.
Ами... аз, например, недостатъчно познавам Джеф.
Това добър мотив ли е?
Кметът поклати глава.
Не, Том, не става.
По-добре се спри на някой друг.
Нека помислим.
Какво ще кажете за Роджър Превозвача?
Мотиви?
Ами-и...
Откровено казано, отдавна не ми харесва походката му.
И понякога е един такъв... шумен.
Кметът кимна.
Виж, това става.
Какво ще кажеш, Били?
Според вас, как мога да разкрия престъпление, извършено заради такива мотиви?
Не, това би свършило работа, ако си го убил в състояние на умопомрачение.
Но ти трябва да убиеш по всички правила, Том.
Необходимо е да отговаряш на следната характеристика: хладнокръвен, безжалостен, коварен.
Не можеш да убиеш някого, само защото не ти харесва походката му.
Звучи глупаво.
Том се надигна.
Ще трябва да обмисля всичко още веднъж.
Само не протакай прекалено дълго.
Колкото по-бързо свършиш с това, толкова по-добре.
Том кимна и се отправи към вратата.
Не забравяй да оставиш улики.
Добре.
Почти всички жители на селото бяха излезли на улицата.
Черната топка вече почти закриваше малкото слънце.
Том се отправи към щаб-квартирата, за да обмисли всичко докрай.
Еди Пивото очевидно беше променил отношението си към престъпния свят.
Беше преоборудвал таверната.
Прозорците бяха затъмнени с нови, добросъвестно изпомачкани и изцапани завеси, които затрудняваха достъпа на дневна светлина и придаваха на таверната вид на истинско мрачно убежище.
На едната стена висеше разнообразно оръжие, набързо изрязано от дърво, а на другата едно огромно кървавочервено петно създаваше наистина зловещо впечатление.
Том се досети, че това е само боя, която Били Бояджията прави от ягоди.
Влизай, Том, влизай!
Рибаря забеляза, че толкова много народ по това време в таверната никога не е имало.
Очевидно на хората им харесваше фактът, че могат да посетят истинско убежище на престъпник.
Държейки пери-кола, Том се зае да мисли.
Длъжен бе да извърши убийство.
Извади разрешителното и пак го прочете.
Гадна работа.
Ако зависеше от него, никога не би се захванал с тази работа.
Но трябваше да изпълни своя дълг.
Допи пери-колата и се съсредоточи върху това, което му предстоеше да извърши.
Каза си, че все пак трябва да убие някого.
Трябва да лиши някого от живот.
Трябва да прати някого на оня свят.
Но каквото и да си говореше, то не беше по същество.
Това бяха думи, просто думи.
За да подреди мислите си, Том реши да обсъди последствията от убийството на Марви Дърводелеца.
Днес той строи училище.
Ако го убие...
Е, тогава няма повече да строи.
Не, определено не можеше да осъзнае смисъла на всичко това докрай.
Ето, значи, Марви е най-здравият и според много мнения най-славният Дърводелец.
Той рендосва дъска, здраво хванал рендето с отрудените си ръце...
Марви лежи по гръб на земята, очите му са се изцъклили, не диша, сърцето му е спряло.
Никога повече няма да сече дърва в гората...
В този миг той усети с цялото си същество какво означава да убиеш.
Видението изчезна, но остана спомена за него - толкова ясен, че Том почувства спазми в стомаха.
Би могъл да се справи с кражбата.
Но да убие, дори и с най-добри намерения, в името на селото...
Какво ще кажат хората, след като видят това, което току-що му мина пред очите?
Как ще живее после сред тях?
Как ще се примири със себе си?
Въпреки това беше длъжен да убие.
Всеки жител на селото участваше с каквото може.
А тази работа се падна на него.
Но кого да убие?
Суматохата започна малко по-късно, когато междупланетното радио загърмя сърдито.
Това ли е колонията?
Къде е столицата?
Ето я.
Къде е космодрумът?
Доколкото знам, сега там има пасище.
Мога да проверя по книгите къде е бил.
Тук не е кацал кораб повече от...
В такъв случай главният кораб ще остане във въздуха.
Съберете своите представители.
Приземявам се.
Всички се събраха около поляната, която инспекторът избра за кацане.
Том втъкна оръжието си в колана, скри се зад едно дърво и започна да наблюдава.
Малък въздушен кораб се отдели от големия и започна бързо да се спуска.
Падаше като камък към поляната.
Всички затаиха дъх в очакване да се разбие.
В последния момент корабчето пусна огнени струи, които изгориха всичката трева, и плавно кацна.
Кметът бясно работеше с лакти при придвижването си в тълпата.
Зад него бързаше и Били Бояджията.
Люкът на кораба се отвори и се появиха четирима мъже.
В ръцете си държаха някакви блестящи предмети.
Том се досети, че това са оръжия.
Зад тях се показа елегантен червендалест мъж, облечен в черно, с четири блестящи медала на гърдите.
Съпровождаше го ниско човече с лице като зурла, също облечен в черно.
Зад тях следваха още четирима в еднаква униформа.
Добре дошли на Ню Дилавър.
Благодаря, генерале.
Аз съм инспектор Дайлъмен.
Това е мистър Грант, моят политически съветник.
Грант надменно кимна и се направи, че не забелязва протегнатата ръка на кмета.
На лицето му се изписа снизходително отвращение, когато огледа събралите се жители на Ню Дилавър.
Бихме искали да разгледаме селото.
Последва безразлично кимване.
Униформената охрана се построи в полукръг около тях.
Том се прокрадваше като истински злодей.
Държеше се на безопасно разстояние зад групата.
Когато стигнаха в селото, той се скри зад една къща и продължи да наблюдава.
Кметът със законна гордост показа затвора, пощата, църквата и малкото училище.
Инспекторът като че ли остана малко озадачен.
Мистър Грант противно се усмихваше и подигравателно се почесваше по брадата.
Моето становище се потвърди.
Напразна загуба на време, гориво и ненужна амортизация на крайцера.
Тук няма абсолютно нищо ценно.
Не съм убеден.
Защо сте направили всичко това, генерале?
За да сме истински земляни.
Виждате, че правим всичко, което е по силите ни.
Мистър Грант прошепна нещо в ухото на инспектора.
Кажете ни колко млади мъже имате в селото?
Извинете? ...
Колко мъже на възраст между петнадесет и шестдесет години живеят в селото?
Трябват ни хора за космическата пехота.
Яки, здрави, боеспособни.
Убедени сме, че няма да ни откажете.
Не, разбира се.
Дори мисля, че за всеки млад човек ще бъде чест...
Е, наистина, не са големи специалисти в тази област, но за това пък са много схватливи.
Предполагам, че бързо ще се научат.
Видяхте ли?
Шестдесет, седемдесет, може би сто пехотинци.
Оказа се, че не е само загуба на време.
Но мистър Грант си оставаше скептично настроен.
Инспекторът заедно със своя политически съветник се отправиха към дома на кмета, за да обядват.
Съпровождаха ги четирима войници.
Другите четирима тръгнаха из селото и прибраха всичко, което им попадна.
Том се скри в близката горичка, за да обмисли всичко на спокойствие.
От здрача изникна закръглената фигура на мисис Еди Пивото.
Тя се оглеждаше страхливо на всички страни.
Русата й коса беше започнала да посивява.
Независимо от подаграта на коляното, тя се движеше доста добре.
Носеше малка кошница, покрита с плетена червена салфетка.
Донесох ти обяд.
Така ли? ...
Ами... благодаря - заекна той.
Не си задължена да го правиш.
Как да не съм?
Нали нашата таверна е мястото, което се ползва с лоша слава и в което трябва да се криеш от закона?
Това е така, нали?
Значи ние отговаряме за здравето ти.
Кметът ни поръча да ти предам нещо.
Том с пълна уста погледна към мисис Пиво.
Какво каза?
Каза да побързаш с убийството.
Засега успява да заблуди инспектора и оная мутра Грант, но рано или късно те ще повдигнат въпроса.
Сигурен е в това.
Том кимна.
Кога ще го направиш?
Не съм длъжен да ти казвам.
Как така не си длъжен?!
Аз съм ти съучастничка! - мисис Пиво се приближи още по-близо.
Да, вярно.
Мисля да го извърша днес, след като се стъмни.
Кажи на Били, че ще оставя отпечатъци от пръсти, а също и други улики.
Добре, Том.
Бог да ти е на помощ!
Докато чакаше да падне нощта, Том наблюдаваше какво става в селото.
Видя, че всички войници са се напили до козирката.
Вървяха из улиците с такъв вид, сякаш на света нямаше никой освен тях.
Един войник стреля във въздуха и изплаши всички малки, пухкави тревопасни зверчета на много километри наоколо.
Инспекторът и мистър Грант все още бяха в дома на кмета.
Настъпи нощта.
Том се промъкна в селото и се притаи в тесния ъгъл между две къщи.
Извади ножа от пояса си и зачака.
Някой бодро крачеше по улицата.
Човекът се приближаваше.
Фигурата едва се различаваше в мрака, но това беше кметът.
Погледна към ножа.
Какво правиш тук?
Нали искахте да убия някого, и аз...
Не съм казал, че трябва да убиеш мен.
Ами, първо, някой трябва да съпровожда гостите.
Те ме очакват.
Трябва да им покажа...
Това може и Били да го свърши.
Вдигна ножа и го насочи към гърлото му.
Нямам нищо лично против вас, разбира се.
Чакай!
Това означава, че нямаш мотив!
Том отпусна ножа, но продължи да го държи за яката.
Ще си измисля някакъв.
Например много се ядосах, когато ме назначихте за престъпник.
Аз съм те е назначил, така ли?
А кой друг?
Кметът издърпа Том от тъмното, там където улицата, бе залята от звездна светлина.
Гледай!
Рибаря остана поразен.
Кметът беше облечен с мундир, накачен с блестящи медали и униформени панталони с остри като бръснач ръбове.
На раменете му се виждаха пагони с два реда звезди - по десет на всеки ред.
Беше нахлупил и фуражка, чиято кокарда изобразяваше летяща комета.
Какво от това?
Нали човекът е същия?
Да, но само формално.
За съжаление изпусна церемонията след обяд.
Инспекторът каза, че след като официално съм произведен в чин генерал, трябва да нося и генералска униформа.
Церемонията премина в топла, дружеска обстановка.
Всички се усмихваха и ми намигаха.
Том отново замахна с ножа, сякаш се канеше за изкорми някоя риба.
Моите поздравления.
Но вие бяхте кмет, когато ме назначихте за престъпник, следователно моят мотив остава в сила.
Да, ама ти вече не убиваш кмет, а генерал!
А това не е убийство!
Не е убийство ли?!
Ами, разбираш ли, посегателството над генерал се нарича метеж!
О-о!
Том отпусна ножа.
Моля за извинение!
Няма да го правя на въпрос.
Всичко е наред.
В реда на нещата е да не знаеш.
Просто аз съм го прочел в книгите, за разлика от тебе.
Ти не си виновен.
Генералът въздъхна с облекчение.
Е, аз трябва да тръгвам.
Инспекторът помоли да направя списък на новобранците.
Том извика след него.
Сигурен ли сте, че наистина трябва да убия някого?
Убий някого, само не мен!
Том пъхна ножа обратно в пояса.
Не мен, не мен!
Всеки ще каже така.
Не може да се убие сам.
Та това е самоубийство - значи не влиза в сметките.
Том потрепери.
Стараеше се да изтрие от паметта си представата за убития Марви с всичките подробности.
Но работата трябваше да се свърши веднъж завинаги!
По улицата идваше още някой.
Приближаваше все повече и повече.
Той се сви, мускулите му се напрегнаха, готови за скок.
Появи се мисис Мелник.
Том си каза, че това няма значение.
Дали е тя или някой друг...
Но не можеше да се отърве от спомена за беседите й с покойната му майка.
Пък и нямаше никакви мотиви, за да я убие.
Тя мина покрай него без да го забележи.
Минаха тридесет минути.
На улицата се появи нова фигура.
Том разпозна Макс Тъкача.
Той винаги му бе харесвал.
Но това не означаваше, че няма да намери мотив.
Обаче изведнъж се замисли за жената и петте деца на Тъкача, които го обичаха и щяха да бъдат много нещастни, ако го убие.
Отстъпи навътре в сянката и позволи на Макс да мине безпрепятствено.
Появиха се тримата братя Дърводелци.
С Том ги свързваше скъп спомен.
И те минаха.
След тях се мина Роджър Превозвача.
Нямаше причина да го убива, но от друга страна не бяха големи приятели.
Освен това Роджър нямаше деца, а и жена му като че ли не беше много привързана към него.
Може би това щеше да бъде достатъчно на Били, за да разкрие мотивите на убийството?
Том сам разбираше, че не е прав.
Усещаше, че и с другите жители на селото ще е същото.
Беше израснал сред тези хора, делил храна и работа, радости и скърби.
Какви мотиви би могъл да има, за да убие някого от тях?
А трябваше.
В разрешителното изрично бе казано.
Не биваше да подведе съселяните си!
Я чакай!
Ами ако убия инспектора?
Това ще бъде още по-ужасно злодеяние от убийството на кмета.
Е, да, сега той е генерал, и посегателството над него се наричало метеж.
Но един инспектор е къде-къде по-солидна жертва.
Том ще извърши убийство за слава, за почит, за величие!
По този начин ще докаже, че на Ню Дилавър тачат земните традиции.
И на Земята ще говорят: "На тази планета престъпността е достигнала такива размери, че не е безопасно да се ходи там".
Някакъв престъпник пречукал нашия инспектор веднага след пристигането му.
Едва ли в цялата Вселена има по-опасен убиец.
Без съмнение, това щеше да бъде най-ефектното злодеяние, което можеше да извърши.
Убийство, достойно само за истински убиец.
За първи път Том усети прилив на гордост.
Той тръгна към къщата на кмета.
Дочу отделни реплики от разговора, който се водеше вътре.
... много пасивен народ.
Дори бих казал, че имат робски манталитет.
Много са унили.
Особено ако се има впредвид, че ще стават войници.
Какво очаквахте от тези изостанали земеделци?
Добре е, че успяхме да завербуваме поне някои от тях.
Мистър Грант силно се прозя.
Стража!
Връщаме се на кораба.
Ами охраната!
Том я беше забравил.
Погледна със съмнение към ножа си.
Ако се нахвърли на инспектора, те ще го хванат преди да си е свършил работата.
Сигурно ги обучават специално за това.
Само ако имаше оръжие като тяхното...
Отвътре се чу шум от стъпки и Том побърза да се отдалечи.
На пазара видя пиян войник, подпрян на една сергия, който си тананикаше някаква мелодия.
До него се въргаляха две празни бутилки.
Оръжието му висеше небрежно на рамото.
Том се прокрадна по-близо, извади тоягата и замахна.
Но сянката му явно привлече вниманието на войника.
Той скочи, извъртя се, успя да избегне удара и сам нанесе удар с приклада в стомаха на Рибаря.
Вдигна оръжието си и се прицели.
Том притвори очи и скочи с краката напред.
Успя да избие оръжието от ръцете му и да го събори.
После го халоса с тоягата.
Попипа пулса.
Реши, че е напълно задоволителен.
Нямаше смисъл да убива когото и да било другиго.
Взе пушката, провери къде и какво трябва да се натисне, след което тръгна да търси инспектора.
Намери го по пътя за поляната, на която беше кацнал малкият кораб.
Двамата с Грант вървяха отпред, а войниците се влачеха след тях.
Том вървеше безшумно, криеше се зад храстите, докато се изравни с инспектора.
Прицели се.
Обаче показалецът му застина на спусъка.
Не искаше да убива и Грант.
Нали трябваше да извърши само едно убийство!
Тръгна напред, изпревари ги и излезе срещу тях на пътя.
Спря ги с пушка, насочена право към инспектора.
Това пък какво е?
Стойте мирно!
Останалите да хвърлят оръжието и да се махнат от пътя!
Войниците се разшаваха като сомнамбули.
Един след друг оставиха пушките на земята и се скриха в храстите.
Само Грант не мръда от мястото си.
Какво си намислил, малкия?
Аз съм престъпник.
Искам да убия инспектора.
Моля ви, махнете се!
Престъпник?
Ето за какво бръщолевеше кметът.
Знам, че двеста години не сме имали убийство, но сега ще поправя грешката..
Изчезвайте от пътя!
Грант се отдалечи извън обсега на насоченото към него дуло.
Инспекторът остана сам.
Той стоеше и леко помръдваше.
Том се прицели.
Стараеше се да мисли за това какъв ще е ефектът от убийството и за общественото му значение.
Но вместо това видя инспекторът прострян на земята, с невиждащи, широко отворени очи, със спряло сърце...
Помъчи се да накара показалеца си да натисне спусъка.
Мозъкът му можеше да вади колкото си иска доводи за необходимостта да извърши убийството, но ръката отказваше да се подчини.
Не мога!
Хвърли пушката и скочи в храстите.
Инспекторът искаше да изпрати хора да намерят Том, но мистър Грант не беше съгласен.
Той му обясни, че Ню Дилавър е горска планета и десет хиляди войника не биха могли да открият беглеца, ако сам не пожелаеше да им падне в ръцете.
Привлечени от врявата, пристигнаха кметът и още няколко селяни.
Войниците заградиха инспектора и мистър Грант.
Оръжието им беше готово за стрелба.
Лицата им бяха уморени и сурови.
Кметът разказа всичко.
За това как селото е изостанало по отношение на престъпленията.
За поръчението, дадено на Том Рибаря.
За това как ги е посрамил, като не е изпълнил дълга си.
Защо избрахте точно него?
Ами вижте.
Мислех си, че ако някой е способен да убие, то това е Том.
Той е рибар.
А това все пак е доста кървава професия.
Значи никой от вас не е способен да убива?
Да, не би отишъл толкова далеч.
Инспекторът и мистър Грант останаха като гръмнати.
Войниците изумено погледнаха към селяните и започнаха тихичко да си шепнат.
Мирно!
След това понижи глас и се обърна към Грант.
Трябва веднага да се махаме от тук, докато не е станало късно.
Хора, които не могат да убиват...
Опасна зараза!
Човек, който не е в състояние да стреля, може да застраши целия кораб... дори цялата ескадрила.
Не, не можем да рискуваме.
Заповядаха на войниците да се върнат на кораба.
Те го сториха, но вървяха по-бавно от обикновено и от време на време поглеждаха назад - към селото.
Продължаваха да си шепнат, без да обръщат внимание на виковете и заповедите на инспектора.
Малкият въздушен кораб се издигна, бълвайки зад себе си огнени струи.
След няколко минути големият кораб го погълна.
После и той се скри от погледите на селяните.
Огромното червено слънце вече изгряваше.
Можеш да излизаш, Том.
Том се показа от храстите, където се криеше и наблюдаваше как се развиват събитията.
Не оправдах доверието!
Не се притеснявай.
Това е неизпълнима задача.
Изглежда си прав.
Просто си мислех.
Ами ако изведнъж успееш?
Но не се огорчавай.
В селото няма човек, който да реализира и половината от това, което направи ти.
Мисля, че това повече няма да ми трябва.
Няма, няма.
Ние направихме всичко, което беше по силите ни.
Просто не се получи.
Аз имах възможност.
Но ви подведох.
Том, ти не си виновен.
Никой не е виновен.
Ето какво се получава, когато цели двеста години цивилизацията няма допир с нас.
Дори едно убийство не можем да извършим.
Но това не е страшно.
На Земята са й трябвали хиляди години, за да стане цивилизована.
Хиляди години.
А ние искахме да го постигнем за двеста.
Какво пък, ще продължим да си живеем нецивилизовано - завърши кметът с плах опит да се пошегува.
Том се прозина, протегна се и си тръгна.
Трябваше да си отспи, събитията през последните няколко дни го бяха изтощили докрай.
На прага се спря и погледна небето.
Защо не си представи инспектора като риба?
Късно беше да мисли за това.
Спа лошо тази нощ.
